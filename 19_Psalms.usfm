\id PSA
\h Jaceuq-eu
\toc3 Jc
\toc2 Jaceuq
\toc1 Jaceuq-eu Sanqbof-euq Garkawv
\mt1 JACEUQ-EU
\mt2 Jaceuq-awr Guiqlanq Shar-eu Sanqbof
\ili Bof-euq ghaq: Daqbir hawr-eu Nuideuq
\ili Gui-eu tsawrhaq: Ghawqmya ghaq hawr-eu ghawqmya zir
\ili Bof-euq aryamq: B.C. 1400-500
\imt1 Jashaw-eu Dawq
\ip Jaceuq-eu sanqbof nyiq pav-anr nae tiq pav-aq, Daqbir nae bof-euq mae. Aqyawf, sanqpaq maq geuflar-euq minav-aer khawf, ghawqmya bymr bof-euq mae. Jaceuq-eu sanqbof nuideuq khawf bof-euq mae. Aqsav (Jc 73-83), Sorlaqmoq (Jc 72, 127), Erzaqlaq tsawrhaq Erdaqnaq (Jc 89), Morseq (Jc 90), pirma geuf-eu Korlav-euq zaqyo deuq (Jc 84, 85, 87, 88). Jaceuq-eu sanqbof deuvma 50 deuv byanni, aqsur ghaq nae bof-euq laer maq siqlar-a. Aerkhawf, Yaerbof bof-euq uqdzan ghaq-aq, Yawshawr Saflar mae (2Sml 23:1-2).
\ip Daqbir-euq Jaceuq-eu cardawq ghawqmya bymr, aqjeq pyeuflar-euq lafkhoer bof-euq nga laer aqdui-anr siqlar-eu mae (Jc 18, 34, 51-52). Jaceuq-eu ghawqmya bymr, “Meqsirya” garkawv, Miqyaer gharduq ngaeqdan taq-euq mae (Jc 2, 22, 45, 110).
\ip Jaceuq-eu cardawq hawr-eu guiqlanq shardawq tiqbyanni anr-eu sanqbof heupur-aq, Miqyaer nae aqyawf-anr jan-eu tsawrhaq-anr bif-euq zawr muiq-eu sanqbof tiq pur mae. Jaceuq-eu sanqbof bof-euq tsawrhaq, gui-eu tsawrhaq ghawqmya ghaq-anr bofnaeq-euq sanqbof mae. Yawqhar yawqha (Jc 23, 103), tsawrshawr (Jc 20, 29, 33, 34, 37, 47, 95), iqbaxzaq (Jc 52, 58) hawr-eu mirtsaq-euq tsawrjeuq tsawrca dawqtawv luf-anr (Jc 96, 97, 100, 117) bofnaeq-euq mae. Jaceuq-eu sanqbof tiqdeuv nav-aq, Miqyaer-euq garkawv, gardeuq, arpyar hawr-eu dawq-anr sharnoeq-eu nuinoeq boftaq-euq mae (Jc 1, 2, 14, 19, 24, 32, 46). Aerkhawf, Jaceuq-eu sanqbof myaqmyaq-aq, Miqyaer naeq-aer ngaeqcawq-eu dawq pyeuf-eu mae. Manrdzaeq dzaeq-eu Jaceuq 119 lafkhoer myaqmyaq ni-aq, Miqyaer-euq dawq-euq garkawv boftaq-euq mae. Jaceuq-eu sanqbof myaqmyaq ni-aq, guiqlanq shardawq pyeuf-awr, nyiq pav-anr nae tiq pav-aq deuvzaq yawbae deuv-anr guiqlanq shar-eu dawq nae baetaq-euq mae.
\ip Jaceuq-eu sanqbof bof-euq tsawrhaq deuq-euq daefzir-euq lafkhoer kharngeur-eu jeq-anr yapuq ya’mawr-awr ghawqmya jeq-aer durler lovler-eu gar mawrlar-eu mae. Tiqpov nav-aq, Miqyaer-anr hawpir naeqlaf laer kur-awr (Jc 6, 12, 13, 69), yawqpov yawq-aq, bibuq-ir naeqlaf-euq mirnae Miqyaer-anr jaceuq-eu mae (Jc 7, 34). Tiqpov nav-aq, Miqyaer ciqcur savni jawr-eu mirnae ghawqshaq-aer ghae-eu mae (Jc 42, 88). Tiqpov nav-aq, Miqyaer dawqpae jawr-eu mirnae laqkhaq caer-awr (Jc 63, 66), tiqpov nav-aq, iqbax-euq baqda’nae nuima cawv-awr (Jc 38, 51), tiqpov nav-aq, iqbax pyaeq-eu jeq za-euq mirnae laqkhaq caer-eu mae (Jc 32). Tiqpov nav-aq, tsawrcawv deuq daefdzaq-eu gar haw-awr nuikhanr maqshir-a (Jc 73). Tiqpov nav-aq, Miqyaer, dawr-awr tsaq-eu lafkhoer uvlanr-eu mirnae jaceuq-awr (Jc 2, 47, 52), tiqpov nav-aq, Miqyaer-euq garma hawr-eu zaqsiq tsawrganr-anr zanqler-eu mae (Jc 8, 19, 103, 104). Miqyaer-anr ghoe-eu garkawv-aq, Jaceuq-eu sanqbof-euq garkawv uqdzan tiq kawv mae (Jc 2:13; 4:5, 8; 5:11; 7:1; 9:10; 11:1; 13:5; 16:1; 37:3, 5, 40). Jaceuq-eu sanqbof, aqdui-euq nuima-euq lafkhoer kharanr-eu jeq Miqyaer-anr aqjox-aer dzawrnaeq nya-eu la laer maeqnaeq laf-eu uqtaf, aqjeq keuvle teurle khawf Miqyaer-anr jan-awr ghoe-awq laer ghaq bifnaeq laf-eu mae.
\iot Jaceuq-eu Sanqbof-euq Mawrkawr:
\io1 I. Yawbae pav (Jc 1-41)
\io1 II. Nyiq pav tiqpav (Jc 42-72)
\io1 III. Smq pav tiqpav (Jc 73-89)
\io1 IV. Oeq pav tiqpav (Jc 90-106)
\io1 V. Ngaq pav tiqpav (Jc 107-150)
\c 1
\ms JACEUQ-EU SANQBOF YAWBAE PAV: Jaceuq-eu 1-41
\s1 Guiqlanq Huiq-eu Tsawrhaq
\q1
\v 1 Guiqlanq huiq-eu tsawrhaq-aq,
\q1 Tsawrcawv nae maeqbawq bif-euq lof-aer maqcan-aer,
\q1 Iqbaxzaq-euq garma-anr maqyawf-eu uqtaf,
\q1 Aqjaf jaf-eu tsawrhaq-euq nuirduq-anr maqnuir-a.
\q1
\v 2 Aerkhawf, aqyawf, ♦Ya’we Miqyaer-euq zanrdawq-anr laqkhaq caer-awr,
\q1 Uqcif nan’ghanr maq tsaevlerni, aqyawf-euq zanrdawq-anr dzardziv dziv-eu mae.
\q1
\v 3 Aqyawf-aq, lawrgawv gawvtaw kataq-euq arbawr lof-aer dur-awr,
\q1 Aryamq tsaqlar ngae arsiq siqle-awr,
\q1 Arpaf khawf kov-ir-eu maqbaw-a.
\q1 Aqyawf kharmr kharshar-eu jeq muiqlar sanrlar-eu mae.
\q1
\v 4 Tsawrcawv-aq, khoerlof-aer maqghae-aer,
\q1 Jaqlaer nae yabi bawdzae ghae-eu khaqpuiq-anr dur-eu mae.
\q1
\v 5 Khoermirnae, tsawrcawv-aq, yarkhaqdar ngae maq yawfzif nya-aer,
\q1 Iqbaxzaq khawf tsaq-awr dawr-eu tsawrhaq uiqler duq-anr maq jawrnya-a.
\q1
\v 6 Ya’we Miqyaer-aq, tsaq-awr dawr-eu tsawrhaq-euq garma-anr siqnya-eu mae.
\q1 Aerkhawf, tsawrcawv-euq garma-aq, yacawv-ir taef-a.
\c 2
\s1 Miqyaer Nae Tsaqtsov-euq Sanqpaq
\q1
\v 1 Aqjeq ghae-eu tsawrjeuq tsawrca deuq paersaef-eu nga?
\q1 Aqjeq ghae-eu tsawrhaqzaq gardanr maqtsoeq-eu bawqtov tovluf-eu la?
\q1
\v 2 Mirkhanq sanqpaq deuq mrghanr-awr, uvlanr-eu tsawrhaq deuq gmler-awr,
\q1 Ya’we Miqyaer hawr-eu aqyawf nae tsaqtsov-euq ghaq-anr puiq-eu laer maeqbawq mrluf-eu mae.
\q1
\v 3 Aqyawfmaf aer-eu, “Aqyawf-euq shmrcav gheutsaev dzae-awr,
\q1 Aqdui-anr paftaq-euq arcav baevlaevdzae kar-eur!”
\b
\q1
\v 4 Mq-euq khoertav nuirluf-eu ghaq uir-eu mae;
\q1 Sanqpaq Miqyaer, aqyawf maf-anr haw-awr uiryoer-eu mae.
\q1
\v 5 Khoernar-aq, Miqyaer, aqyawf maf-anr nuima paer-eu lafkhoer dawq ngaeqnaeq taef-a.
\q1 Miqyaer nuima paer duidui-awr, aqyawfmaf tsawqguv-ir paq-aer aer-eu,
\q1
\v 6 “Ngaq-euq shawr-eu gawqjawq, Ziroq gawqjawq-euq khoertav,
\q1 Ngar, ngaq-euq Sanqpaq tiq ghaq tsovtaq-euq ma.”
\b
\q1
\v 7 Ngar, Ya’we Miqyaer-euq zanrtaq khoftaq bisiq bigaq ma.
\q1 Ya’we Miqyaer, ngaq-anr heulof-aer aernaeq laf-euq mae,
\q1 “Nawr-aq, ngaq-euq Zaqyo mae.
\q1 Iqnan, ngar, nawq-euq Aqda pyeuflar-euq ma.
\q1
\v 8 Ngaq-anr shar-awq, ngar, nawq-anr jeqbir lof-aer tsawrjeuq tsawrca deuq bifnaeq-awr,
\q1 Mqdzer mirdzer-anr keuvni, nawq-euq myawqganq bi pyeuflar ma.
\q1
\v 9 Nawr, aqyawf maf-anr shmr-euq ganqkawq nae daepav-awr,
\q1 Nawr, mirtsaq oeqlanq-anr dae-eu lof-aer aqyawf maf-anr daepav daeshav-awr daemeur daeloerjir naeq taef-a. ”
\b
\q1
\v 10 Khoermirnae, sanqpaq deuq-or! Nymq-mr tsawrganr anrlar-awq;
\q1 Mirtsaq-anr yarkhaq dar-eu deuq khawf, maeqdawq tsovdawq-anr narhaq-awq.
\q1
\v 11 Guv-eu lafkhoer Ya’we Miqyaer-euq gar mr-awr,
\q1 Yawdzuq gan’gan-aer laqkhaq caer-awq.
\q1
\v 12 Zaqyo-anr maeqsaw saw-awq, maqngeur nar-aq, aqyawf nuima paerlar-awr,
\q1 Nawr, garma-anr yacawv-ir-eu baw-mr.
\q1 Aqjeq mirnae aernar-aq, aqyawf-euq nuipaer yawkawr-aer keuvle nya-eu mae.
\q1 Aqyawf-anr ghoe-eu tsawrhaq dawqtawvluf, guiqlanq huiq-eu mae.
\c 3
\s1 Uqshawq Paw-euq Guiqlanq Shardawq
\d Daqbir-euq cardawq, aqyawf-euq zaqyo Aqsaqloq\f + \fr 3:0 \fk Aqsaqloq \ft Garkawv heukawv-aq, 2Sml 15:13-17 lafkhoer anr-eu mae.\f* nae bitae-awr caev ngae car-euq cardawq
\q1
\v 1 Ya’we Miqyaer-or! Ngaq-anr muir-eu laer turlar taq-euq tsawrhaq myaq duidui nga.
\q1 Ngaq-anr lavbanq mawf-eu tsawrhaq armyavni myaqlar taq-euq nga!
\q1
\v 2 Ghawqmya ghaq, ngaq-euq garkawv aer-eu,
\q1 “Miqyaer, aqyawf-anr maq cawba naeq-ar.”
\qs ♦Sela.\qs*\f + \fr 3:2 \fk Sela \ft Dawq heudawq-aq, naq-awr yawmuiq-aer sharnoeq sharsawx-awq laer aermawf-eu mae.\f*
\b
\q1
\v 3 Aerkhawf, Ya’we Miqyaer-or!
\q1 Nawr-aq, ngaq-euq tiqjawq daeqdaqduq pyeuf-awr,
\q1 Ngaq-euq khanqsaer pyeuf-eu uqtaf,
\q1 Ngaq-euq uqduq bafdir naeqlaf-eu ghaq pyeuf-eu mae.
\q1
\v 4 Ngaq-euq tersar nae ngar, Ya’we Miqyaer-anr gur ngae,
\q1 Aqyawf, aqyawf-euq shawr-eu gawqdur-anr nae, ngaq-anr narhaq naeqlaf-euq mae.
\qs Sela.\qs*
\b
\q1
\v 5 Ngar gayuf ghae-awr yufkhav-euq ma.
\q1 Ya’we Miqyaer hawsav naeqlaf-euq mirnae, par noeqlar nya-euq ma.
\q1
\v 6 Ngaq-anr muir-eu tsawrhaq, ngaq-euq tiqjawq armyaer ghaq gajawqle taq-euq mae.
\q1 Aerkhawf, ngar maqguv.
\b
\q1
\v 7 Ya’we Miqyaer-or! Turlar-awq.
\q1 Ngaq-euq Miqyaer-or! Bibuq-ir naeqlaf-awq.
\q1 Ngaq-anr kharmuir-eu deuq-euq maeqof taevceuf naeq-awr,
\q1 Yawcawv deuq-euq seuq diqjuvjir naeq-awq.
\b
\q1
\v 8 Kakhof-eu jeq-aq, Ya’we Miqyaer jawr-eu gar nae dovle-eu mae.
\q1 Nawq-euq guiqlanq, nawq-euq tsawrhaq-euq khoertav bi keuvle naeqlaf-awq.
\qs Sela.\qs*
\c 4
\s1 Uqcif Paw-euq Guiqlanq Shardawq
\d Car-eu paw sheuqghae-eu aqyuif ghaq-anr bofnaeq-euq, arcav tsof-eu keuka zmq-eu, Daqbir-euq cardawq
\q1
\v 1 Ngaq-euq tsaq-awr dawr-eu Miqyaer-or! Ngar kur-eu gar narhaq naeqlaf-awq!
\q1 Ngar guv-awr gav-eu jeq-anr ya’mawr ngae, nawr, ngaq-anr ngaeqghaedzeur naeqlaf-euq mae.
\q1 Ngaq-anr ghawqshaq gaq-awr, ngaq-euq guiqlanq shardawq-anr narhaq naeqlaf-awq.
\b
\q1
\v 2 Tsawrhaq-euq zaqdeuq-or!
\q1 Nawmaf aqmyan keuvni, ngaq-euq khanqsaer yur-awr, daqga-eu jeq lavpyeuf-eu laer ghae-eu le?
\q1 Nawmaf, aqmyan keuvni gardanr maqtsoeq-eu jeq-anr gaq-awr, jaqmyawf-anr pov-eu laer le?
\qs Sela.\qs*
\q1
\v 3 Aerkhawf, nawmaf heu-anr siqnya-awq.
\q1 Ya’we Miqyaer, aqyawf-euq gharduq aqyawf-anr yawzeu baw-eu tsawrhaq tserdov taq-euq mae.
\q1 Ngar, Ya’we Miqyaer-anr kur ngae, aqyawf, ngaq-anr narhaq naeqlaf-eu mae.
\b
\q1
\v 4 Nuima paerdzuqdzuq khawf, iqbax taqmr.
\q1 Ciqcur savni jawr-awr, nawq-euq yufzar-anr jawr ngae,
\q1 Garkawv heu nawq-euq nuima-euq lafkhoer dzardziv dziv-awq.
\qs Sela.\qs*
\q1
\v 5 Tsaq-awr dawr-eu lawr-eu jeq lawrnaeq-awr,
\q1 Nawmaf, Ya’we Miqyaer-anr taef-aer ghoe-awq.
\b
\q1
\v 6 Tsawrhaq ghawqmya’ni aer-eu,
\q1 “Aqsur ghaq, aqdui-anr yawmuiq tiqjeqnav bimawr naeqlaf-eu?”
\q1 Ya’we Miqyaer-or! Yawshaef bya-eu nawq-euq myavpyawq, nga’maf jawr-eu paw ciqpyawr lef-awq.
\q1
\v 7 Nawq nae ngaq-euq nuima-euq lafkhoer, laqkhaq caer-eu jeq bifnaeq laf-euq khoer-aq,
\q1 Dzaqla ghovcaer hawr-eu aqgaf dzaruir yawshuif za’myaq dzaeq-eu yamq-anr navmaqtser laqkhaq caer-eu jeq bifnaeq laf-euq mae.
\b
\q1
\v 8 Ngar nuima sarlaevni joeyuf ghae-awr yufkhav ma.
\q1 Aqjeq mirnae aernar-aq, Ya’we Miqyaer-or!
\q1 Nawr taef-aer, ngaq-anr guvkhar maqza’ni bidaef naeqlaf nya-eu mae.
\c 5
\s1 Hawpir Naeqlaf Laer Shar-eu
\d Car-eu paw sheuqghae-eu aqyuif ghaq-anr bofnaeq-euq, baw-eu keuka zmq-eu, Daqbir-euq cardawq
\q1
\v 1 Ya’we Miqyaer-or! Nawq-euq naqbawr, ngaq-euq dawq-anr narhaq naeqlaf-awr,
\q1 Ngaq nae dzardziv dziv-euq jeq-anr sharnoeq naeqlaf-awq.
\q1
\v 2 Ngaq-euq Sanqpaq hawr-eu ngaq-euq Miqyaer-or!
\q1 Ngar gur-eu tersar-anr narhaq naeqlaf-awq.
\q1 Ngar, nawq-anr guiqlanq shar-eu ma.
\q1
\v 3 Ya’we Miqyaer-or! Uqshawq paw nawr, ngaq-euq tersar-anr ya gaqluf-eu mae.
\q1 Uqshawq yawnaf-aer, ngar, nawr jawr-eu paw hawdav laf-awr,
\q1 Ngaq-euq tersar, nawr jawr-eu paw bi larluf-eu ma.
\b
\q1
\v 4 Aqjeq mirnae aernar-aq, nawr-aq, yawcawv jeq-anr nuikhanr shir-eu Miqyaer maqngeur-aer,
\q1 Nawq-euq maeqshi yawdoer jeq maq javnya-a.
\q1
\v 5 Nawr, yawlaeq yawca mr-eu tsawrhaq dawqtawv luf-anr byae-awr;
\q1 Khanqsaer jaev-eu tsawrhaq, nawr mawr-eu gar maqya yawf-a.
\q1
\v 6 Ya’we Miqyaer, shiq maef-eu tsawrhaq-anr nuidav dav-awr,
\q1 Maershuir shuir-eu tsawrhaq-anr byae-eu mae.
\q1 Nawr, jaqmyawf myawf-eu deuq-anr lavcawv taef-a.
\b
\q1
\v 7 Aerkhawf, ngar-aq, myaq duidui-eu, nawq-euq ghawqshaq gaq-eu jeq-euq baqda’nae,
\q1 Ngar, nawq-euq nymr-euq lafkhoer urlar ma.
\q1 Ngar, nawq-anr guv-eu lafkhoer, nawq-euq shawr-eu ♦uqduq tanqnymr nymrma-euq maeqshi, awbyav-awr uqduqtanq ma.
\q1
\v 8 Ya’we Miqyaer-or! Ngaq-anr muir-eu tsawrhaq jawr-eu mirnae,
\q1 Nawq-euq tsaq-awr dawr-eu lafkhoer, ngaq-anr sheuqghae naeqlaf-awq.
\q1 Ngaq-euq maeqhu nawq-euq garma dawrcoeni lavdanr naeqlaf-awq.
\b
\q1
\v 9 Aqjeq mirnae aernar-aq, aqyawf maf-euq khaqmae-euq lafkhoer sarjax zif-eu jeq maqanr-aer,
\q1 Aqyawf maf-euq lafkhoer-aq, lavcawv mawf-eu jeq taef-aer anr-eu mae.
\q1 Aqyawf maf-euq kuqbyanq-aq, pantaq-euq lmqbymr-anr dur-awr,
\q1 Aqyawf maf-euq maeqlar-aq, ja’muiq-eu janrgeuf-eu mae.
\q1
\v 10 Miqyaer-or! Aqyawf maf-anr yawlaeq ngar-a laer yarkhaq dartsaev naeq-awr,
\q1 Aqyawf maf-anr yawqha-euq maeqbawq-euq baqda’nae bicoq-ir-awq.
\q1 Aqyawf maf-euq yawbanq yawlaeq myaq duidui-eu mirnae, aqyawf maf-anr taedzae naeq-awq.
\q1 Aqjeq mirnae aernar-aq, aqyawfmaf, nawq-anr puiq-awr muir-euq mae.
\b
\q1
\v 11 Aerkhawf, nawq-anr ghoe-eu deuq-anr laqkhaq bicaer-awr,
\q1 Nawq nae hawpir naeq-euq deuq, aqmyanluf laqkhaq caercaer-aer bigur-eu uqtaf,
\q1 Nawq-euq tsawrmyanr-anr gaq-eu deuq khawf, nawq-euq lafkhoer laqkhaq bicaer law.
\q1
\v 12 Aqjeq mirnae aernar-aq, Ya’we Miqyaer-or!
\q1 Nawr-aq, tsaq-awr dawr-eu tsawrhaq-anr guiqlanq bif-awr,
\q1 Aqyawf-euq tiqjawq, nawq-euq ghoer mr-eu jeq, daeqdaqduq lof-aer bijav-eu mae.
\c 6
\s1 Guv-eu Jeq Keuvle Ngae Shar-eu
\d Car-eu paw sheuqghae-eu aqyuif ghaq-anr bofnaeq-euq, arcav tsof-eu keuka zmq-eu, yaef cav tsof-eu deur-mq cuq zmq-eu, Daqbir-euq cardawq
\q1
\v 1 Ya’we Miqyaer-or! Nawr nuima paer-eu lafkhoer, ngaq-anr taq maeqpar naeqlaf;
\q1 Nawr nuima paer duidui ngae, ngaq-anr taqdaeq naeqlaf.
\q1
\v 2 Ya’we Miqyaer-or! Ngar, ghaq baqluf-eu mirnae, ngaq-anr ghawqshaq gaqnaeq laf-awq.
\q1 Ya’we Miqyaer-or! Ngaq-euq shaqyoeq gan’gan-aer ghaeluf-eu mirnae, ngaq-anr lavsavtaq naeqlaf-awq.
\q1
\v 3 Ngaq-euq nuima saflar shaqzanq naf duidui nya.
\q1 Ya’we Miqyaer-or! Nawr aqmyan keuvni ghae-awr, ngaq-anr cawba-eu laer ghae-eu le?
\b
\q1
\v 4 Ya’we Miqyaer-or! Ghofle-awr ngaq-euq nuima saflar-anr bibuq-ir naeqlaf-awq.
\q1 Nawr ghawqshaq gaq-eu jeq-euq baqda’nae, ngaq-anr bibuq-ir naeqlaf-awq.
\q1
\v 5 Aqjeq mirnae aernar-aq, shir-eu jeq-euq lafkhoer, nawq-anr noeqmawr-eu jeq maqjav-a.
\q1 ♦Shir-eu mirkhanq-euq lafkhoer nawq-anr aqsur ghaq jaceuq-eu?
\b
\q1
\v 6 Ngar manrmanr-aer shaq-awr ghaqdoerdoer nya.
\q1 Ngaq-euq yufduq mirlan-aer myavbir nae danqbyan jir-awr,
\q1 Ngaq-euq myavbir nae yufzar-anr yoeraq jir-euq mae.
\q1
\v 7 Ngaq-anr muir-eu tsawrhaq dawqtawv luf-euq baqda’nae,
\q1 Ngaq-euq myavnuiv ngoerpuq ngoerlu jir-awr,
\q1 Ngar nuima cawv-eu mirnae, ngaq-euq myavnuiv myavghaq baq-ir taq-euq mir-a.
\b
\q1
\v 8 Yawlaeq yawca kharmr-eu tsawrhaq deuq-or!
\q1 Ngar jawr-eu gar nae dov-ir-awq.
\q1 Aqjeq mirnae aernar-aq, ngaq nae ngoer-euq tersar, Ya’we Miqyaer-anr gaqkeuv ler-euq mae.
\q1
\v 9 Ngaq-anr ghawqshaq gaqnaeqlaf laer shar-eu shardawq-anr,
\q1 Ya’we Miqyaer narhaq naeqlaf-awr,
\q1 Ngaq-euq guiqlanq shardawq-anr,
\q1 Ya’we Miqyaer hageuf naeqlaf taef-a.
\q1
\v 10 Ngaq-anr kharmuir-eu deuq, daq biga-ir-awr shaqzanq binaf duidui law;
\q1 Aqyawfmaf ciqpyawrkhof ngae, myavnuiv tiq taev-euq lafkhoer, daqga-eu jeq ya’mawr taef-a.
\c 7
\s1 Bibuq-ir Naeqlaf Laer Shar-eu
\d Beqyaqmiq tsawrjeuq pyeuf-eu Kurshav-anr\f + \fr 7:0 \fk Kurshav \ft Garkawv heukawv-aq, 2Sml 16:5; 19:16 lafkhoer anr-eu mae.\f* tafler-awr nae Ya’we Miqyaer-anr carnaeq-euq, Daqbir-euq Cirgayo\f + \fr 7:0 \fk Cirgayo \ft Heu-aq, dawqcar car-eu kawqsheu, yawkawr-aer car-eu kawqsheu mae.\f*
\q1
\v 1 Ngaq-euq Miqyaer pyeuf-eu Ya’we Miqyaer-or!
\q1 Ngar, nawq-euq lafkhoer caevzaf ma.
\q1 Ngaq-anr tae-eu tsawrhaq dawqtawv luf-anr nae bibuq-ir naeqlaf-awr,
\q1 Ngaq-anr bidzeur-ir naeqlaf-awq.
\q1
\v 2 Maqngeur nar-aq, ngaq-anr bidzeur-ir naeqlaf-eu tiqghaq-iq maqjawr-aer,
\q1 Aqyawfmaf, arlaqjaqshir lof-aer ngaq-anr gheupav gheushav-awr, caeqpyaq caeqsharjir naeqlaf taef-a.
\b
\q1
\v 3 Ngaq-euq Miqyaer pyeuf-eu Ya’we Miqyaer-or!
\q1 Ngar heulof-aer mr-euq jav nar-aq,
\q1 Ngar, ngaq-euq aqlaf nae lavlaeq lavca-euq law nar-aq,
\q1
\v 4 Ngar dawqpae yawmuiq-aer jawrtaf luf-eu tiq ghaq-anr,
\q1 Ngar yawdoer janrnaeq-euq jav-awr, tiqjeq-iq maqngeur-eu gar, ngaq-anr muir-eu tsawrhaq-anr nawqdzaq khavdzaq taq-euq jav nar-aq,
\q1
\v 5 Ngaq-anr muir-eu tsawrhaq, ngaq-anr bi taemi-awr, ngaq-anr bi ghaqlar-eu uqtaf,
\q1 Ngaq-euq daefzir mirtsaq-anr bi nawqpanq-awr,
\q1 Ngaq-euq khanqsaer khaqlaer-euq lafkhoer bi gayaf luf-ur.
\qs Sela.\qs*
\b
\q1
\v 6 Ya’we Miqyaer-or! Nawr nuima paer-eu lafkhoer tsawqtur-awr,
\q1 Ngaq-anr muir-eu deuq paerpaer-aer teuvluf-eu gar, nawr yawfdaq naeqlaf-awq.
\q1 Ngaq-euq gharduq turlar-awr, dawq bif-eu lafkhoer yarkhaq dar-awq.
\q1
\v 7 Tsawrhaqzaq uiqlar-awr, nawq-euq tiqjawq jawrjawqlar taef-a.
\q1 Khoermirnae, aqyawf maf-euq gharduq, yawgor-anr ghofdav ler-awr uvlanr-awq.
\q1
\v 8 Ya’we Miqyaer, tsawrhaqzaq-anr, yarkhaqdar taef-a.
\q1 Ya’we Miqyaer-or! Ngar tsaq-awr dawr-eu gar hawr-eu,
\q1 Ngaq-euq lafkhoer anr-eu muiq-awr dawr-eu gar haw-awr,
\q1 Ngaq-anr yarkhaq darnaeq laf-awq.
\b
\q1
\v 9 Tsawrcawv-euq yawdoer jeq arsaq bisaq-awr,
\q1 Dawr-awr tsaq-eu deuq-anr lavzif naeq-awq.
\q1 Aqjeq mirnae aernar-aq, tsaq-awr dawr-eu Miqyaer-aq, nuima hawr-eu nuinoeq-anr tsermr haw-eu mae.
\q1
\v 10 Ngaq-euq daeqdaqduq-aq, Miqyaer mae.
\q1 Aqyawf, nuima dawrcoeni ghae-eu tsawrhaq-anr bibuq-ir-eu mae.
\q1
\v 11 Miqyaer-aq, yarkhaq dawrcoeni dar-awr;
\q1 Miqyaer, nan-anr nae tsawrcawv-anr nuima paer-eu mae.
\b
\q1
\v 12 Aqyawf maq noeqpar nar-aq, Miqyaer micaer siqtav taq-awr,
\q1 Kav ngofdav-awr lofluf-eu mae.
\q1
\v 13 Miqyaer, aqyawf-anr saef-eu keuka laeqhmq taq-awr,
\q1 Miqdzaq dof-eu kavmyaq janrtaq-euq mae.
\q1
\v 14 Tsawrcawv yawlaeq yawca jeq bawdov lef-eu gar hawsher-eq.
\q1 Aqyawf, gardzaq garkawv tsaevler-awr, maqtsaq maqdawr-eu jaqmyawf bawdov lef-eu mae.
\q1
\v 15 Aqyawf duqkhawf khawf-awr duqkhanq duq-eu mae.
\q1 Khoernar-aq, yawqha nae duq-euq duqkhanq-anr, yawqha ga’anr ghae-euq mae.
\q1
\v 16 Aqyawf nae lavdov-euq gardzaq garkawv, aqyawf-euq uqduq-anr gadavkhof le-awr,
\q1 Aqyawf nae coeqler deuqler paq-aer mr-euq jeq aqyawf-euq uqduqkhmq-euq khoertav keuvle taef-a.
\b
\q1
\v 17 Ya’we Miqyaer tsaq-awr dawr-eu baqda’nae ngar jaceuq ma.
\q1 Huiqdui gor duidui-eu Ya’we Miqyaer-euq tsawrmyanr-anr, ngar car-awr jaceuq ma.
\c 8
\s1 Miqyaer-euq Kuirzar Lafzar
\d Car-eu paw sheuqghae-eu aqyuif ghaq-anr bofnaeq-euq, Giqtir\f + \fr 8:0 \fk Giqtir \ft Car-eu paw zmq-eu dawq tiq dawq, Gav tsawrjeuq-euq kawqsheu mae.\f* kawqsheu, Daqbir-euq cardawq
\q1
\v 1 Nga’maf-euq Sanqpaq Miqyaer pyeuf-eu Ya’we Miqyaer-or.
\q1 Mirtsaq dawqtawv luf-euq khoertav, nawq-euq tsawrmyanr arnavni huiq-awr muiq-eu nga!
\q1 Nawq-euq yawshaef khanqsaer-aq, mq taf-aer gordzaeq-eu gar-anr keuvni ciqgor taq-euq mae.
\q1
\v 2 Nawq-anr muir-eu deuq-euq baqda’nae,
\q1 Nawr, zaqnanq hawr-eu aqcoer dawrzaq-euq khaqmae-anr ghoe-awr nawq-euq baoq bi dovlar-euq mae.
\q1 Khoer-aq, muir-eu tsawrhaq hawr-eu lafpov povkhof-eu tsawrhaq-anr lavnaq-eu gharduq mae.
\b
\q1
\v 3 Ngar, nawq-euq lafnoer nae ciqceuqtsaq taq-euq,
\q1 Bala hawr-eu aqguir deuq-anr haw-awr,
\q1 Nawq-euq mq-anr haw-awr sharnoeq sharsawx ngae,
\q1
\v 4 Nawr noeqkeuvnaeq paq-aer, tsawrhaqzaq aqjeq pyeuf-eu la?
\q1 Nawr oemawr paq-aer tsawrhaq-euq zaqyo aqsur ghaq la?
\b
\q1
\v 5 Nawr, aqyawf-anr mqtav ghaqkhaer taf-aer uicuiv teqni janrnaeq-awr,
\q1 Aqyawf-anr yawshaef khanqsaer hawr-eu taqhuiq taqmanr-eu uqdzanq bidzanq taq-euq mae.
\q1
\v 6 Nawr, nawq-euq aqlaf-euq lafzar deuq-anr, aqyawf nae bi uvlanr-awr,
\q1 Nawr, yawqjeq navluf aqyawf-euq aqkuir-euq uqmov bijav-euq mae.
\q1
\v 7 Yawr hawr-eu mawrner dawqtawvluf,
\q1 Daega-anr jawr-eu bawrtsanq-euq jeqzaq deuq khawf,
\q1
\v 8 Mq-anr zaw-eu arjir deuq hawr-eu,
\q1 Ircuf-anr jawr-eu ngaqshaq,
\q1 Iqmalavshav-euq lafkhoer cantsaev-eu boeqboeq luvluv deuq-anr khawf,
\q1 Aqyawf nae bi uvlanr-euq mae.
\b
\q1
\v 9 Nga’maf-euq Sanqpaq Miqyaer pyeuf-eu Ya’we Miqyaer-or!
\q1 Mirtsaq dawqtawv luf-euq khoertav, nawq-euq tsawrmyanr arnavni huiq-awr muiq-eu nga.
\c 9
\s1 Dawrcoeni Yarkhaq Dar-eu Miqyaer
\d Car-eu paw sheuqghae-eu aqyuif ghaq-anr bofnaeq-euq, Murlafbe\f + \fr 9:0 \fk Murlafbe \ft Dawq heudawq-aq, zaqyo shir-euq laer aermawf-eu mae.\f* kawqsheu, Daqbir-euq cardawq
\q1
\v 1 Ya’we Miqyaer-or! Ngaq-euq nuima dawqtawvluf, nawq-anr jaceuq ma.
\q1 Ngar, nawq nae zanqler paq-aer muiq-eu jeq, mrdov taq-euq garkawv dawqtawvluf dzawrgaq ma.
\q1
\v 2 Ngar, nawq-euq lafkhoer nuikhanr shir-awr laqkhaqcaer ma;
\q1 Huiqdui gor duidui-eu ghaq-or! Ngar, nawq-euq tsawrmyanr-anr car-awr jaceuq ma.
\b
\q1
\v 3 Ngaq-anr muir-eu deuq, narkhan paw zeuvpyawrkhof ngae,
\q1 Aqyawfmaf, nawq-euq maeqshi coqdzae ghae-awr yacawv-ir taef-a.
\q1
\v 4 Aqjeq mirnae aernar-aq, nawr nuirmanq-euq khoertav nuir-awr nae, tsaq-awr dawr-eu lafkhoer yarkhaq darluf-awr,
\q1 Ngaq-anr of-eu jeq hawr-eu ngaq-anr tsaq-eu jeq, nawr janrtsaq naeqlaf-euq mae.
\b
\q1
\v 5 Nawr, mirkhanq tsawrjeuq deuq-anr lmqnaeq-awr, tsawrcawv deuq-anr lavcawv-eu mae;
\q1 Nawr, aqyawf maf-euq tsawrmyanr mqmaq maqbyav yarzir byovtsaev jirni janrnaeq-euq mae.
\q1
\v 6 Muir-eu deuq-anr mqmaq maqbyav yarzir, cawvjirni janrnaeq-awr, meuqdeuq-anr lavcawv-awr,
\q1 Aqyawf maf-anr noeqmawr-eu jeq khawf lavcawv jir-euq mae.
\b
\q1
\v 7 Aerkhawfni, Ya’we Miqyaer-aq, mqmaq maqbyav yarzir zif-awr,
\q1 Aqyawf yarkhaq dar-eu gharduq, aqyawf-euq nuirmanq laeqhmq taq-euq mae.
\q1
\v 8 Aqyawf, mirtsaqzaq-anr tsaq-awr dawr-eu lafkhoer yarkhaq dar-awr,
\q1 Tsawrhaqzaq-anr yarkhaqdar ngae, aqyawf dawrcoeni dar-eu mae.
\b
\q1
\v 9 Ya’we Miqyaer-aq, bikhaeq bikhav-euq deuq-euq gharduq, caevzafduq khawf pyeuf-awr,
\q1 Shaq-awr zanq-eu jeq keuvle-eu yamq-anr, caevzafler nya-eu mae.
\q1
\v 10 Nawq-euq tsawrmyanr-anr siqnya-eu tsawrhaq deuq, nawq-anr ghoe taef-a.
\q1 Aqjeq mirnae aernar-aq, Ya’we Miqyaer-or!
\q1 Nawq-anr pov-eu tsawrhaq-anr, nawr maq byaerdzae naeq-a.
\b
\q1
\v 11 Ziroq-anr jawr-eu tsawrhaq, Ya’we Miqyaer-anr car-awr jaceuq-awq!
\q1 Aqyawf nae mr-euq jeq, tsawrhaqzaq-anr dzawrnaeq-awq.
\q1
\v 12 Miqyaer, aqyawf maf-anr noeqmawr-awr, shiq lavdov-euq arpoeq janrkhof naeq-eu mae.
\q1 Aqyawf, yawshaqzaq nae ngoer-euq tersar-anr tiqjawr-iq maqngaer-a.
\b
\q1
\v 13 Ya’we Miqyaer-or! Ngaq-anr ghawqshaq gaqnaeq laf-awq.
\q1 Ngaq-anr byae-eu deuq nae lavdov naeqlaf-euq gardzaq garkawv jav-eu gar sharnoeq sharsawx naeqlaf-awr,
\q1 Shir-eu mirkhanq-euq lanrkhaeq-anr nae, ngaq-anr ciqkhof naeqlaf-awq.
\q1
\v 14 Ngar, nawq-anr jaceuq paq-aer ghae-eu kharngeur-eu jeq,
\q1 Ziroq-euq zaqmiq-euq lanrkhaeq-anr dawqdzawr mr ma.
\q1 Ngar, nawq-euq kakhof-eu jeq-euq lafkhoer laqkhaqcaer ma.
\b
\q1
\v 15 Mirkhanq tsawrjeuq deuq-aq, yawqha nae duq-euq duqkhanq-anr yawqha ga’anr byov-awr,
\q1 Yawqha nae khmrzaf taq-euq lanrju-anr yawqha-euq aqkuir pafler-euq mae.
\q1
\v 16 Ya’we Miqyaer aqjox-aer ghae-eu la laer-aq, aqyawf yarkhaq dardov laf-eu gar nae siqlar-eu mae.
\q1 Tsawrcawv-aq, yawqha-euq aqlaf nae mr-euq jeq-euq lanrju-anr pafler-eu lof-aer pafler-eu mae.
\q1 Dzardziv dziv-awq.
\qs Sela.\qs*
\b
\q1
\v 17 Miqyaer-anr ngaer-euq tsawrjeuq dawqtawvluf hawr-eu tsawrcawv deuq khawf ♦shiqbuir lanma-anr ya’ir taef-a.
\b
\q1
\v 18 Miqyaer, shaqzaq zanqzaq-anr maq ngaerbyov naeq-aer,
\q1 Irshaqzaq nae noeqtmq-euq jeq, mqmaq maqbyav yarzir byovtsaev-eu gar maqbi keuv-a.
\b
\q1
\v 19 Ya’we Miqyaer-or! Turlar-awq.
\q1 Tsawrhaqzaq nae maqbi ghaqler-aer,
\q1 Tsawrjeuq tsawrca-anr, nawq-euq maeqshi yarkhaq dar-awq.
\q1
\v 20 Ya’we Miqyaer-or! Aqyawf maf-anr lavguv naeq-awq.
\q1 Tsawrjeuq tsawrca, yawqhar yawqha tsawrhaqzaq pyeuf-eu taef nya laer bi siqler-awq.
\qs Sela.\qs*
\c 10
\s1 Miqyaer-anr Yawduq Baw-eu
\q1
\v 1 Ya’we Miqyaer-or!
\q1 Aqjeq mirnae, nawr garmanr kaq-eu gar jawr-eu le?
\q1 Nga’maf gardzaq garkawv jav ngae, nawr aqjeq ghae-eu caevzaf naeqlaf-eu le?
\q1
\v 2 Tsawrcawv nuima huiq-awr, irshaqzaq-anr khaeq-awr khavluf-eu mae.
\q1 Aqyawfmaf, yawqha nae yawdoer tov-euq bawqtov-anr yawqha bi pafler-awq.
\b
\q1
\v 3 Tsawrcawv-aq, yawqha-euq nuima nuikhanr jav-eu jeq-anr khanqsaer jaev-awr;
\q1 Yawlof maqbaw-eu tsawrhaq-anr jaceuq-eu uqtaf,
\q1 Ya’we Miqyaer-anr yaeqbawq-aer aer-eu mae.
\q1
\v 4 Tsawrcawv-aq, nuima huiq-eu lafkhoer Miqyaer-anr maqpov-a.
\q1 Aqyawf maf-euq nuinoeq dawqtawv luf-euq lafkhoer, Miqyaer-anr maq noeqkeuv-a.
\b
\q1
\v 5 Aqyawf-euq garma-aq, aqmyanluf muiqlar sanrlar-awr,
\q1 Nawq-euq yarkhaq dar-eu jeq-aq, ardzaeq-aer gor-eu mirnae, aqyawf maq mawrnya-a.
\q1 Aqyawf-anr muir-eu deuq-anr, aqyawf aqjaf jafnaeq-eu mae.
\q1
\v 6 Aqyawf, aqyawf-euq nuima-euq lafkhoer aer-eu,
\q1 “Ngar tiqjawr-iq maq nyilarni zif-awr, yawdoer tiqjeq-iq ngaq-anr maq keuvle nya-ar.”
\b
\q1
\v 7 Aqyawf-euq khaqmae, yaqkhaer yaq-awr, jaqmyawf maershuir hawr-eu lmqguv-eu jeq taef-aer byan-awr,
\q1 Aqyawf-euq maeqlar-anr nae gardzaq garkawv hawr-eu yawlaeq yawca jeq dovle-eu mae.
\q1
\v 8 Aqyawf, pu-euq dawqpae dzurzaf taq-awr,
\q1 Yawzaf zaf-aer ghae-eu gar, yawlaeq maqanr-eu tsawrhaq-anr saef-eu mae.
\q1 Aqyawf-euq myavnuiv-aq, yawqhar yawqha maq cawba nya-eu tsawrhaq-anr khoeqsho luf-eu mae.
\b
\q1
\v 9 Arlaqjaqshir, yawqha-euq byoe-anr dzurzaf taq-awr lofluf-eu lof-aer,
\q1 Aqyawf, irshaqzaq-anr nyaef-eu laer lofluf-awr, aqyawf-euq za nae irshaqzaq-anr khmrpaf-awr nyaef-eu mae.
\b
\q1
\v 10 Khoermirnae, yawqhar yawqha maq cawba nya-eu tsawrhaq bi nawqtaeq-awr galan ghae-eu uqtaf,
\q1 Aqyawf-euq ghaq-euq baqda’nae coqdzae ghae-eu mae.
\q1
\v 11 Tsawrcawv, aqyawf-euq nuima-euq lafkhoer aer-eu,
\q1 “Miqyaer-aq, ngaerjir-awr, aqyawf-euq myavpyawq ciqzaf taq-awr, tiqjeq-anr-iq maqmawr nya-ar.”
\b
\q1
\v 12 Ya’we Miqyaer-or, tur-awq!
\q1 Miqyaer-or, nawq-euq aqlaf bafdir-awq!
\q1 Yawshaqzaq-anr taqngaer naeqlaf.
\q1
\v 13 Aqjeq mirnae tsawrcawv, Miqyaer-anr yaeqbawq-aer aer-awr,
\q1 Aqyawf-euq nuima-euq lafkhoer, “Miqyaer-aq, garkawv maqyur-ar” laer noeq-eu la?
\b
\q1
\v 14 Aerkhawf, nawr, gardzaq garkawv jav-awr ghawqshaq-aer ghaeluf-eu gar hawmawr-awr,
\q1 Sharnoeq sharsawx-eu lafkhoer, nawq-euq aqlaf nae janrkhof naeq-eu mae.
\q1 Yawhar yawqha maq cawba nya-eu tsawrhaq, nawq-anr ghoe-eu mae.
\q1 Nawr-aq, aqda maqbaw-eu tsawrhaq-anr cawba-eu ghaq mae.
\b
\q1
\v 15 Tsawrdoer hawr-eu tsawrcawv-euq lafdu ngawqkhaef naeq-awq,
\q1 Aqyawf-euq yawdoer tiqjeq-iq maqbi dzerlarni povdovjir naeq-awq.
\q1
\v 16 Ya’we Miqyaer-aq, mqmaq maqbyav yarzir Sanqpaq pyeuf-eu mae.
\q1 Tsawrjeuq tsawrca deuq, aqyawf-euq mirtsaq-anr nae yabyov-ir taef-a.
\b
\q1
\v 17 Ya’we Miqyaer-or! Nawr, yawshaqzaq geufmawf-eu jeq-anr yagaq-euq mae.
\q1 Nawr, aqyawf maf-euq nuima laeqhmq-awr, nawq-euq naqbawr ciqkhmr-awr narhaq naeq-eu mae.
\q1
\v 18 Khoer-aq, mirtsaq-euq khoertav jawr-eu tsawrhaqzaq lavguv-eu jeq maqpar bimr-aer,
\q1 Bikhaeq bikhav-euq deuq hawr-eu aqda maqbaw-eu tsawrhaq-anr, dawr-awr tsaq-eu jeq janrnaeq-eu gharduq mae.
\c 11
\s1 Ya’we Miqyaer-anr Ghoe-eu
\d Car-eu paw sheuqghae-eu aqyuif ghaq-anr bofnaeq-euq, Daqbir-euq cardawq
\q1
\v 1 Ngar, Ya’we Miqyaer-euq lafkhoer caevzaf ma.
\q1 Nawr, ngaq-anr heulof-aer aqjox-aer aernya-eu le:
\q1 “Arjir lof-aer, nawq-euq gawqjawq paw zawbyov lef-awq.
\q1
\v 2 Aqjeq mirnae aernar-aq, hawsher-eq, tsawrcawv deuq kav ngofdav taq-awr,
\q1 Aqyawfmaf, yawzaf-anr jawr-awr nae
\q1 Dawrcoeni daef-eu tsawrhaq-euq nuima-anr beuv-eu laer,
\q1 Kavmyaq kav-euq cavpi-anr yurdav-awr laeqhmq taq-euq mae.
\q1
\v 3 Dawqpaeq duqpur bi lavcawv-euq nar-aq,
\q1 Tsaq-awr dawr-eu tsawrhaq aqjeq par janrnya-eu?”
\b
\q1
\v 4 Ya’we Miqyaer-aq, aqyawf-euq shawr-eu uqduq tanqnymr nymrma-euq lafkhoer jawrluf-eu mae.
\q1 Ya’we Miqyaer-euq nuirmanq-aq, mqtav mirkhanq-anr jav-awr,
\q1 Aqyawf-euq myavnuiv hawluf-eu lafkhoer,
\q1 Aqyawf-euq myavnuiv khovtaev tsawrhaq-euq zaqyo-anr tsermr luf-eu mae.
\q1
\v 5 Ya’we Miqyaer, tsaq-awr dawr-eu tsawrhaq-anr tsermr-eu mae.
\q1 Aerkhawf, coeqler deuqler-eu jeq-anr gaq-eu tsawrhaq hawr-eu tsawrcawv-anr-aq,
\q1 Aqyawf-euq nuima saflar byae duidui-eu mae.
\q1
\v 6 Aqyawf, tsawrcawv-euq khoertav miqdzaq miqdziv hawr-eu,
\q1 Miqdzaq dof-eu miqdzar dzarshuir tanqdav lef-awr,
\q1 Puivdzaqlar paq-aer lanr-eu jaqlaer bi bawlef taef-a.
\q1 Heudeuq-aq, aqyawf maf-anr of-eu shaqbymr-euq khmqmaq pyeuf taef-a.
\q1
\v 7 Aqjeq mirnae aernar-aq,
\q1 Ya’we Miqyaer-aq, tsaq-awr dawr-awr, aqyawf-aq, tsaq-awr dawr-eu jeq-anr gaq-eu mae.
\q1 Dawrcoeni daef-eu tsawrhaq, aqyawf-euq myavpyawq-anr ya’mawr taef-a.
\c 12
\s1 Cawba Naeqlaf Laer Shar-eu
\d Car-eu paw sheuqghae-eu aqyuif ghaq-anr bofnaeq-euq, yaef cav tsof-eu deur-mq cuq zmq-eu, Daqbir-euq cardawq
\q1
\v 1 Ya’we Miqyaer-or! Cawba naeqlaf-awq.
\q1 Aqjeq mirnae aernar-aq, tsawrmuiq maqpar jawr-aer,
\q1 Tsawrhaq-euq zaqyo deuq-euq ghanrcae, sarjax zif-eu tsawrhaq byov-ir jir-euq mae.
\q1
\v 2 Aqyawfmaf, yawqghaq navluf, yawqha-euq dawqpae jawr-eu tsawrhaq-anr jaqmyawf myawf-awr,
\q1 Nuima povpov lavlav-aer ghae-eu lafkhoer, jaceuq-eu janrgeuf-eu maeqluq nae ngaeq-eu mae.
\b
\q1
\v 3 Jaceuq-eu janrgeuf-eu maeqluq hawr-eu nuima huiq-eu lafkhoer ngaeq-eu maeqlar dawqtawv luf-anr,
\q1 Ya’we Miqyaer yaeqdzaejir naeq luf-ur.
\q1
\v 4 Aqyawfmaf aer-eu,
\q1 “Nga’maf-euq maeqlar nae nga’maf ghaqler ma. Nga’maf-euq maeqluq, nga’maf-euq paw pyawq-eu mae.
\q1 Aqsur ghaq, nga’maf-euq sanqpaq pargeuf lar-eu?”
\b
\q1
\v 5 Aerkhawf, Ya’we Miqyaer aer-eu,
\q1 “Irshaqzaq bikhaeq bi khavluf-awr, shaqzaq zanqzaq manrluf-eu mirnae,
\q1 Aqyawfmaf za’mawf duidui-eu lof-aer,
\q1 Guvkhar maqza-eu jawrduq bif-eu gharduq, nymq-mr ngar tur ma.”
\q1
\v 6 Ya’we Miqyaer-euq dawq-aq,
\q1 Mirtsaq-euq miqdzaq tsawqbym-anr shif pov byan’ni shawr-euq pyur lof-aer shawr-eu dawq mae.
\b
\q1
\v 7 Ya’we Miqyaer-or! Nawr, aqyawf maf-anr hawpir naeq-awq.
\q1 Li-eu maqbawni tiqzir sair tiqzir, nawr, aqyawf maf-anr hawlanr naeq-awq.
\q1
\v 8 Tsawrhaqzaq yawdoer yawcawv jeq-anr ciqpoeq ngae, tsawrcawv deuq yawqpaw navluf canluf-eu mae.
\c 13
\s1 Aqmyan Keuvni Yadawq-eu La?
\d Car-eu paw sheuqghae-eu aqyuif ghaq-anr bofnaeq-euq, Daqbir-euq cardawq
\q1
\v 1 Ya’we Miqyaer-or!
\q1 Nawr, ngaq-anr aqmyan keuvni ngaer-eu laer ghae-eu le?
\q1 Li-eu maqbawni ngaer-eu laer ma lor?
\q1 Ngaq-anr nae nawq-euq myavpyawq aqmyan keuvni ciqzaf taq-eu laer ghae-eu le?
\q1
\v 2 Ngar aqmyan keuvni, ngaq-euq nuima saflar-euq lafkhoer maeqbawq ya’mr-awr,
\q1 Aqmyan keuvni ngaq-euq nuima-euq lafkhoer nan-anr nae ghawqshaq-aer yaghae-eu la?
\q1 Aqmyan keuvni ngaq-anr muir-eu tsawrhaq, ngaq-euq taf-aer yabi ciqgor taq-eu la?
\b
\q1
\v 3 Ngaq-euq Miqyaer pyeuf-eu Ya’we Miqyaer-or!
\q1 Ngaq-anr narhaq-awr sharnoeq naeqlaf-awq.
\q1 Ngar yuf ngae, yufkhav byov-awr shir-eu gar maqya keuvni, ngaq-euq myavnuiv bi mawrnya naeqlaf-awq.
\q1
\v 4 Maqngeur nar-aq, muir-eu tsawrhaq,
\q1 “Ngar, aqyawf-anr ghaqler-euq ma” laer aer-awr;
\q1 Ngar nyinyi-aer ghaelar-euq mirnae, ngaq-anr banqgha-eu deuq laqkhaq caer-eu baw-mr.
\b
\q1
\v 5 Aerkhawf, ngar, nawq-euq ghawqshaq gaq-eu jeq-anr ghoeluf ma.
\q1 Ngaq-euq nuima, nawq-euq kakhof-eu jeq-anr laqkhaq yacaer taef-a.
\q1
\v 6 Ngar dawqcar car-awr, Ya’we Miqyaer-anr jaceuq ma.
\q1 Aqjeq mirnae aernar-aq, aqyawf, ngaq-anr yawmuiq-aer ngaeqghae naeqlaf-eu mae.
\c 14
\s1 Tsawrhaqzaq Yawmuiq Maqjawr-a
\d Car-eu paw sheuqghae-eu aqyuif ghaq-anr bofnaeq-euq, Daqbir-euq cardawq
\q1
\v 1 Aqdzawq argan-aq, yawha-euq nuima-euq lafkhoer,
\q1 “Miqyaer maqjawr-a” laer aer-eu mae.
\q1 Aqyawfmaf daefcawv-awr, nuidav davlar paq-aer ghae-eu jeq mrluf-eu mae.
\q1 Yawmuiq jeq mr-eu tsawrhaq tiqghaq-iq maqjawr-a.
\b
\q1
\v 2 Ya’we Miqyaer, mq-anr nae hawka lef-awr, tsawrhaq-euq zaqdeuq-anr hawluf-eu mae.
\q1 Tsawrhaqzaq-euq lafkhoer ghovshaw nya-awr, Miqyaer-anr pov-eu tsawrhaq jawr nga laq laer hawluf-eu mae.
\b
\q1
\v 3 Aqyawfmaf dawqtawvluf garbanq banq jir-awr, tiqgar durni daefcawvjir taq-euq mirnae,
\q1 Yawmuiq jeq mr-eu tiqghaq-iq maqjawr-a, tiq ghaq taef-aer khawf maqjawr-a.
\b
\q1
\v 4 Ya’we Miqyaer-anr maqkur-aer, ngaq-euq tsawrhaq-anr kaqmur dzaq-eu lof-aer dzaqjir-euq,
\q1 Yawlaeq yawca jeq mr-eu khoerdeuq dawqtawvluf siqnya-eu tsawrganr maqanr-eu la laq?
\b
\q1
\v 5 Aqyawfmaf guv duidui-eu lafkhoer, khoergar yajawr taef-a.
\q1 Aqjeq mirnae aernar-aq, Miqyaer, tsaq-awr dawr-eu tsawrtsuif naeq-aer jawr-eu mae.
\q1
\v 6 Nawr, irshaqzaq-euq maeqbawq daq biga-ir-eu laer ghae-eu khawf,
\q1 Ya’we Miqyaer-aq, aqyawf maf-euq caevzafduq pyeuf-eu mae.
\b
\q1
\v 7 Or-oq, Irsaqleqlav-anr kakhof-eu jeq, Ziroq-anr nae dovle luf-ur!
\q1 Ya’we Miqyaer, aqcawq nae bi nyaefbyov ghae-euq, aqyawf-euq tsawrhaq-anr sheuqkhoflaf ngae,
\q1 Yaqkov laqkhaq bicaer-awr, Irsaqleqlav bi lurgha-awq.
\c 15
\s1 Miqyaer-euq Dawqpae Jawrnya-eu Tsawrhaq
\d Daqbir-euq cardawq
\q1
\v 1 Ya’we Miqyaer-or!
\q1 Nawq-euq saqpar saeqghawv-euq lafkhoer aqsur ghaq yajawr-eu la?
\q1 Nawq-euq shawr-eu gawqjawq-anr aqsur ghaq jawrnya-eu la?
\b
\q1
\v 2 Dawrcoeni can-awr, tsaq-awr dawr-eu jeq mr-eu uqtaf,
\q1 Yawqha-euq nuima-euq lafkhoer yawtsaq yawdawr ngaeq-eu tsawrhaq,
\q1
\v 3 Aqyawf-euq maeqlar nae narkhan paw maq jabu maq jadoer-aer,
\q1 Yawqha-euq dawqpae jawr-eu tsawrhaq-anr yawdoer jeq maqmr-eu uqtaf,
\q1 Yawqha-euq dawqpae jawr-eu tsawrhaq-anr dawqdoer maqngaeq-eu tsawrhaq,
\q1
\v 4 Aqyawf-euq myavnuiv-aq, yawdoer yawcawv tsawrhaq-anr hawdoer-awr,
\q1 Ya’we Miqyaer-anr guv-eu tsawrhaq-anr taqhuiq-eu uqtaf,
\q1 Yawqha nae kamq-euq jeq, yawqha-anr deuqlar-eu khawf maqpov maq parlar-eu tsawrhaq,
\q1
\v 5 Jirjeuq ardzaeq yurdzaq-eu laer pyur maq bifdov ghae-aer,
\q1 Yawlaeq maqanr-eu tsawrhaq-anr coeqlerni mr-eu gharduq lafnmf nmflar-eu gar maq hageuf-eu tsawrhaq yajawr-eu mae.
\q1 Heudeuq mr-eu tsawrhaq-aq, tiqjawr-iq nyinyi-aer maq ghaelarni zifnya taef-a.
\c 16
\s1 Ngaq-euq Muiq-eu Shaqbymr
\d Mirtam\f + \fr 16:0 \fk Mirtam \ft Car-eu paw-euq dawq tiq dawq, zawr muiq-awr zawr poeq-eu laer aermawf-eu mae.\f*, Daqbir-euq cardawq
\q1
\v 1 Miqyaer-or! Ngaq-anr hawpir naeqlaf-awq.
\q1 Ngar, nawq-euq lafkhoer caevzaflar ma.
\q1
\v 2 Ngar, Sanqpaq Miqyaer-anr heulof-aer aer-eu ma,
\q1 “Nawr-aq, ngaq-euq Ya’we Miqyaer ma.
\q1 Nawr maqngeur nar-aq, ngar yawmuiq nuijeq tiqjeq-iq maqjav.”
\b
\q1
\v 3 Mirtsaq-euq khoertav jawr-eu tsawrshawr deuq-aq, muiq-awr jaq-eu mae.
\q1 Ngar, aqyawf maf-anr laqkhaqcaer nya.
\q1
\v 4 Miqyaer nuideuq-anr yawkawr-aer cantae-eu deuq-euq khoertav, keuvle-eu ghawqshaq-aer ghae-eu jeq myaqlar taef-a.
\q1 Ngar, aqyawfmaf lof-aer shiq shaevka-awr dawr-eu, lawr-eu jeq maqlawr,
\q1 Ngaq-euq maeqluq, aqyawf maf-euq miqyaer-euq tsawrmyanr maq ngaeqkeuv.
\b
\q1
\v 5 Ya’we Miqyaer-or, nawr-aq, ngaq-euq jeqbir-euq shaqbymr hawr-eu ngaq-euq khmqmaq ma.
\q1 Nawr, ngaq-anr of-eu shaqbymr hawsav naeqlaf-euq mae.
\q1
\v 6 Ngaq-euq mirkaq-aq, nuikhanr shirlar paq-aer ghae-eu jawrduq-anr gatsaq lar-awr,
\q1 Aqdir ya’aer nar-aq, ngar muiq-eu jeqbir za-euq ma.
\b
\q1
\v 7 Ngar, ngaq-anr maeqbawq bifnaeq laf-eu Ya’we Miqyaer-anr jaceuq ma.
\q1 Uqcif paw khawf, ngaq-euq nuima, yawqhar yawqha maeqdawq bifluf-eu mae.
\q1
\v 8 Aqmyanluf, ngar, Ya’we Miqyaer-anr ngaq-euq maeqshi bijawr ma.
\q1 Aqyawf, ngaq-euq armar paw jawr-eu mirnae, ngar nyinyi-aer maq ghaelarni zif-eu ma.
\b
\q1
\v 9 Khoermirnae, ngaq-euq nuima nuikhanr shir-awr,
\q1 Ngaq-euq lafkhoer kharanr-eu jeq laqkhaq caer-eu uqtaf,
\q1 Ngaq-euq shiqshaq khawf, sarlaevni daefluf-eu ma.
\q1
\v 10 Aqjeq mirnae aernar-aq, nawr, ngaq-euq saflar-anr shir-eu mirkhanq-anr maq byaerdzae yaf-aer,
\q1 Nawq-euq Yawshawr ghaq-anr buf-ir shov-ir-eu gar maqbi keuv-a.
\b
\q1
\v 11 Nawr, ngaq-anr daef-eu jeq bif-eu garma toeqmaeq naeqlaf-euq mae;
\q1 Nawq-euq maeqshi laqkhaq caer-eu jeq byan-awr;
\q1 Nawq-euq armar laf-anr, mqmaq maqbyav yarzir lurgha caergha-eu jeq jav-eu mae.
\c 17
\s1 Miqyaer-euq Aqdanr-euq Uqmov Caevzaf-eu
\d Daqbir-euq guiqlanq shardawq
\q1
\v 1 Ya’we Miqyaer-or! Dawr-awr tsaq-eu jeq shar-eu gar narhaq naeqlaf-awq.
\q1 Ngar shar-eu dawq-anr narhaq naeqlaf.
\q1 Jaqmyawf maershuir maqanr-eu ngaq-euq maeqluq-euq guiqlanq shardawq-anr, nawq-euq naqbawr ciqkhmr naeqlaf-awq!
\q1
\v 2 Ngaq-anr japir-eu jeq, nawq-euq maeqshi nae bi dovle-awq!
\q1 Nawq-euq myavnuiv tsaq-eu jeq-anr hawmawr naeqlaf!
\b
\q1
\v 3 Nawr, ngaq-euq nuima-anr pyaevtserhaw ngae,
\q1 Uqcif paw ngar jawr-eu gar oe-awr,
\q1 Ngaq-anr tsermrhaw ngae, maqtsaq-eu jeq anr-eu maqmawr-aq.
\q1 Ngar, ngaq-euq khaqmae nae yawbanq yawlaeq jeq maqngaeq laer noeqtsov taq-euq ma.
\q1
\v 4 Tsawrhaqzaq mr-awr shar-eu jeq-anr tafler-awr nae,
\q1 Nawq-euq maeqluq-anr nae dovle-euq dawq-anr ghoe-awr nae,
\q1 Ngar coeqler civler-eu garma-anr jawdzeur nya-euq ma.
\q1
\v 5 Ngaq-euq kuirtof, nawq-euq garma-anr zifdanni can-awr,
\q1 Ngaq-euq aqkuir cirjur maqjur-ir haw-aq.
\b
\q1
\v 6 Nawr, ngaq-anr oq toqnaeq laf-eu mirnae,
\q1 Miqyaer-or! Ngar, nawq-anr kur-eu ma.
\q1 Nawq-euq naqbawr, ngar jawr-eu paw ciqkhmr naeqlaf-awr,
\q1 Ngaq-euq dawq narhaq naeqlaf-awq.
\q1
\v 7 Aqcawq tur-awr muirlar-eu mirnae,
\q1 Nawq-euq lafkhoer caevzaf lar-eu tsawrhaq-anr,
\q1 Armar laf nae kakhof-eu ghaq-or!
\q1 Nawq-euq zanqler paq-aer muiq-eu ghawqshaq gaq-eu jeq bimawr naeqlaf-awq.
\b
\q1
\v 8 Nawr, nawq-euq myavnuiv myavsiq-anr hawpir-eu lof-aer,
\q1 Ngaq-anr hawpir naeqlaf-awq.
\q1 Ngaq-anr, nawq-euq aqdanr-euq narshmr-euq uqmov, bi caevzaf naeqlaf-awq.
\q1
\v 9 Ngaq-anr coeqlar deuqlarni mr-eu tsawrcawv hawr-eu, ngaq-anr lavsaef mawf-awr,
\q1 Muir-eu laer gajawq taq-euq deuq-anr nae,
\q1 Ngaq-anr bibuq-ir naeqlaf-awq.
\q1
\v 10 Aqyawfmaf, nuima piqtaeq-awr ghawqshaq gaq-eu jeq maqanr-aer,
\q1 Aqyawf maf-euq khaqmae-aq, janrghae-eu dawq ngaeq-eu mae.
\q1
\v 11 Nymq-mr, nga’maf kuirtof ciqghae-eu paw,
\q1 Aqyawfmaf gajawqlef taq-awr, nga’maf-anr mirtsa daeqcoq ghae-eu laer myavnuiv hawtsov taq-euq mae.
\q1
\v 12 Aqyawf gheupav gheushavlar mawf duidui-eu arlaqjaqshir lof-aer dur-awr,
\q1 Dzurzaf taq-euq huiqlov lar-euq arlaqjaqshir-anr dur-eu mae.
\b
\q1
\v 13 Ya’we Miqyaer-or! Turlar-awq!
\q1 Aqyawf-anr ciqdaq-awr, aqyawf-anr deuvghaq-awq!
\q1 Tsawrcawv-anr nae ngaq-euq nuima saflar-anr, nawq-euq micaer nae bibuq-ir naeqlaf-awq.
\q1
\v 14 Ya’we Miqyaer-or! Nawq-euq aqlaf nae
\q1 Heulof-aer ghae-eu tsawrhaqzaq, heuzir-euq lafkhoer shaqbymr za-euq mirtsaqzaq-anr nae bibuq-ir naeqlaf-awq.
\q1 Nawq nae aqyawf maf-euq uqmav-anr pyurshuir myawqganq tiqbyanni shardawv naeq-awr,
\q1 Aqyawfmaf, yawqha-euq zaqdeuq-anr nuikhanr shir-eu uqtaf,
\q1 Aqyawf maf-euq zaq-euq gharduq myawqganq zanqnaeq yaf-euq mae.
\b
\q1
\v 15 Aerkhawf, ngar lawnmr-aq, tsaq-awr dawr-eu lafkhoer nawq-euq myavpyawq-anr ya’mawr ma.
\q1 Ngar noeqlar ngae, nawq-anr dur-eu shaevdzeuf za-euq mirnae, ngaq-euq nuima tmqjawvni ghae taef-a.
\c 18
\s1 Ngaq-euq Ghaq Pyeuf-eu Miqyaer
\d Daqbir, Sawrluv-euq aqlaf hawr-eu aqyawf-anr muir-eu tsawrhaq dawqtawv luf-euq aqlaf-anr nae Ya’we Miqyaer nae bibuq-ir\f + \fr 18:0 \fk Bibuq-ir-euq \ft Garkawv heukawv-aq, 2 Sml 22:1-51 lafkhoer anr-eu mae.\f* ngae nan, Ya’we Miqyaer-euq kuirlaf pyeuf-eu Daqbir nae Ya’we Miqyaer-anr ngaeqnaeq-euq, car-eu paw sheuqghae-eu aqyuif ghaq-anr bofnaeq-euq, Daqbir-euq cardawq. Aqyawf aer-eu:
\q1
\v 1 Ngaq-euq ghaq pyeuf-eu, Ya’we Miqyaer-or!
\q1 Ngar, nawq-anr gaq mir-a.
\q1
\v 2 Ya’we Miqyaer-aq, ngaq-euq logur, ngaq-euq lanrlof nymrzif hawr-eu ngaq-anr bibuq-ir-eu ghaq pyeuf-awr,
\q1 Ngaq-euq Miqyaer, ngaq-euq logur hawr-eu ngar ghoeduq pyeuf-eu uqtaf,
\q1 Ngaq-euq daeqdaqduq, ngaq-anr kakhof-eu uqcoer hawr-eu ngaq-euq zifduq pyeuf-eu mae.
\q1
\v 3 Ngar, jaceuq paq-aer geux-eu Ya’we Miqyaer-anr kur ngae,
\q1 Ngaq-anr muir-eu deuq-anr nae yabuq-ir taef-a.
\b
\q1
\v 4 Shir-eu cavkhmr, ngaq-anr gheujawqle taq-awr,
\q1 Maqshawr-eu jeq-euq irjeuq, ngaq-anr lavguv luf-eu mae.
\q1
\v 5 Shir-eu mirkhanq-euq cavkhmr, ngaq-anr gheupaf-awr,
\q1 Shir-eu jeq-euq lanrju, ngaq-euq maeqshi khmrtaq-euq mae.
\b
\q1
\v 6 Ngar guv-awr gav-eu lafkhoer Ya’we Miqyaer-anr kur-awr,
\q1 Ngaq-euq Miqyaer-anr gurgaq-eu ma.
\q1 Aqyawf, aqyawf-euq uqduq tanqnymr nymrma-anr jawr-eu, ngaq-euq tersar gaq-awr,
\q1 Ngar gur-eu khoer, aqyawf-euq naqbawr-anr gaqkeuv ler-euq mae.
\b
\q1
\v 7 Khoernar-aq, aqyawf nuima paer-eu mirnae,
\q1 Gawqdur-euq dawqpaeq duqpur khawf, luvluv-aer ghaelar-awr nyinyi-aer ghaelar-euq uqtaf,
\q1 Mirtsaq tanqkhawr khawf nyaenyae-aer ghaelar taq-euq mae.
\q1
\v 8 Aqyawf-euq narmaerbanq-anr nae uqkhoeq dovle-awr;
\q1 Aqyawf-euq khaqmae-anr nae puivdzaqjir nya-eu miqdzaq miqlmr dovle-awr, khaqgheuq deuq-anr dofler-euq mae.
\q1
\v 9 Aqyawf, mq ngawqghm-awr zafkale ngae,
\q1 Yawzanr-aq, aqyawf-euq aqkuir-euq uqmov jav-eu mae.
\q1
\v 10 Aqyawf, ♦Jeqlurbeq-anr dziq-awr zaw-eu mae;
\q1 Aqyawf, jaqlaer-euq aqdanr-euq khoertav zaw-eu mae.
\q1
\v 11 Aqyawf, yawzanr-anr aqyawf-euq jawrzafduq bipyeuf-awr,
\q1 Mq-anr navcawfni ircuf tiqbyan danq-eu mqdmr-aq, aqyawf-euq tiqjawq saeqghawv bipyeuf-euq mae.
\q1
\v 12 Aqyawf-euq maeqshi byacaevni yawshaef bya-eu gar nae,
\q1 Uqyaer arsiq hawr-eu miqdzaq miqdziv-euq mqdmr cantsaev lef-eu mae.
\q1
\v 13 Ya’we Miqyaer, mq-anr nae mqjeq jeq-awr,
\q1 Gor duidui-eu ghaq, uqyaer arsiq hawr-eu miqdzaq miqdziv-anr ghoe-awr,
\q1 Dawqtmr mr-eu tersar bi gaqkeuv le-euq mae.
\q1
\v 14 Aqyawf kavmyaq beuvdovghae lef-awr, muir-eu deuq-anr taebyav-euq mae.
\q1 Aqyawf, mqmyawf yawkhav-aer myawfmyawf-aer, aqyawf maf-anr lavbanq lavlanr naeq-euq mae.
\q1
\v 15 Ya’we Miqyaer-or! Nawr lmqnaeq ngae,
\q1 Nawq-euq narmaer narsaf bawghae lef-awr,
\q1 Iqmalavshav dawqdan mawrlar jir-awr, mirtsaq-euq dawqpaeq duqpur byacaevni javluf-eu mae.
\b
\q1
\v 16 Aqyawf yawgor-anr nae aqlaf cawqja lef-awr,
\q1 Ngaq-anr nyaeftaeq-awr, myaq duidui-eu ircuf-euq lafkhoer nae,
\q1 Ngaq-anr gheudov naeqlaf-euq mae.
\q1
\v 17 Ghaq khav-awr ngaq-anr muir-eu deuq hawr-eu ngaq-anr byae-eu deuq-anr nae,
\q1 Aqyawf, ngaq-anr bibuq-ir naeqlaf-euq mae.
\q1 Aqjeq mirnae aernar-aq, aqyawf maf-aq, ngaq-euq gharduq ghaq ardzaeq-aer khav-eu mae.
\q1
\v 18 Ngar shaqzanq daqluf-eu arnan aryamq-euq lafkhoer, aqyawfmaf, ngaq-anr caele-euq mae.
\q1 Aerkhawf, Ya’we Miqyaer, ngaq-anr ngaeqghae naeqlaf-euq mae.
\q1
\v 19 Aqyawf, ngaq-anr jerloni ghae-eu jawrduq-anr sheuqdov naeqlaf-euq mae;
\q1 Aqyawf, ngaq-anr nuikhanr shir-eu mirnae, ngaq-anr bibuq-ir naeqlaf-euq mae.
\b
\q1
\v 20 Ngar tsaq-awr dawr-eu gar geuxni, Ya’we Miqyaer, ngaq-anr mrpoeq lafsawq bifnaeq laf-awr;
\q1 Ngaq-euq aqlaf shawr-eu gar tsaqni, ngaq-anr yawmuiq jeq janrkhof naeqlaf-eu mae.
\q1
\v 21 Aqjeq mirnae aernar-aq, ngar, Ya’we Miqyaer-euq garma-anr can’ghae laf-awr,
\q1 Ngar yawcawv jeq maqmr-aer, ngaq-euq Miqyaer-anr nae maqghawq-ir-aq.
\q1
\v 22 Aqjeq mirnae aernar-aq, aqyawf nae dartsaev-euq jeq dawqtawvluf ngaq-euq maeqshi jav-awr,
\q1 Ngar, aqyawf-euq zanrtaq khoftaq-anr maq daeqdzae haw-aq.
\q1
\v 23 Ngar, aqyawf-euq maeqshi aerkhar maqza’ni daef-awr,
\q1 Yawlaeq yawca maqmrni yanr-euq ma.
\q1
\v 24 Khoer baqda’nae, aqyawf-euq maeqshi ngaq-euq aqlaf shawr-eu gar tsaq-awr,
\q1 Ngar tsaq-awr dawr-eu gar tsaqni, Ya’we Miqyaer, ngaq-anr janrtsaq naeqlaf-euq mae.
\b
\q1
\v 25 Ghawqshaq gaqnya-eu tsawrhaq-anr, nawr ghawqshaq gaqnya-eu bimawr-awr;
\q1 Aerkhar maqza-eu tsawrhaq-anr, nawr-aq, aerkhar maqza nga laer bimawr-eu mae.
\q1
\v 26 Nuima shawr-eu tsawrhaq-anr, nawq-euq nuima shawr-eu gar bimawr-awr;
\q1 Nuighof baw-eu tsawrhaq-anr, nawq-euq yawghof jeq bimawr-eu mae.
\q1
\v 27 Aqjeq mirnae aernar-aq, nawr, nuinanq nuiyu anr-eu tsawrhaq-anr bibuq-ir-awr,
\q1 Nawr, nuima huiq-awr haw-eu deuq-anr gheuka naeq-euq mae.
\q1
\v 28 Nawr, ngaq-euq tsirkhmq keuqdof naeqlaf-eu mirnae;
\q1 Ngaq-euq Miqyaer pyeuf-eu Ya’we Miqyaer, ngaq-euq yawzanr-anr yawshaef bi byalar-eu mae.
\q1
\v 29 Khoermirnae, ngar, nawq-anr ghoe-awr, guirmaf-anr nae caevpavdov nya-awr;
\q1 Ngar, ngaq-euq Miqyaer-anr ghoe-awr nae meuqlanr tsawqdzeur nya-eu ma.
\q1
\v 30 Miqyaer heughaq-aq, aqyawf-euq garma byan duidui-awr;
\q1 Ya’we Miqyaer-euq dawq-aq, aertaq-euq lof-aer tsaq nga laer mawrlar-eu mae.
\q1 Aqyawf-aq, aqyawf-anr ghoe-eu deuq-euq gharduq, daeqdaqduq pyeuf-eu mae.
\b
\q1
\v 31 Ya’we Miqyaer maqngeur nar-aq, Miqyaer nuighaq aqsur ghaq la?
\q1 Aqdui-euq Miqyaer maqngeur nar-aq, logur pyeuf-eu aqsur ghaq la?
\q1
\v 32 Ngaq-anr ghaq bidm naeqlaf-awr,
\q1 Ngaq-euq garma bimuiq bibyan naeqlaf-eu ghaq-aq, Miqyaer mae.
\q1
\v 33 Aqyawf, ngaq-euq aqkuir-anr, khaqtsaev-euq aqkuir lof-aer janrdur naeqlaf-awr;
\q1 Ngaq-anr jawrduq yawgor-anr bijawr naeqlaf-euq mae.
\q1
\v 34 Aqyawf, ngaq-euq aqlaf guir mrnya’ni maeqnaeq laf-euq mirnae;
\q1 Ngaq-euq lafdu guiqshuir kavpov ngofdav nya-eu ma.
\q1
\v 35 Nawr, ngaq-anr nawq-euq kakhof-eu daeqdaqduq khawf bifnaeq laf-euq mae;
\q1 Nawq-euq armar laf nae ngaq-anr tovtur naeqlaf-awr;
\q1 Nawr nanqyuni janrnaeq laf-euq mirnae, ngar huiqlar nya-euq ma.
\q1
\v 36 Ngar canluf-eu ngaq-euq cankawv, nawq nae lavjer naeqlaf-euq mirnae;
\q1 Ngaq-euq aqkuir maq nawqjur-aq.
\q1
\v 37 Ngar, ngaq-anr muir-eu deuq-anr cantae-awr taemi-euq ma;
\q1 Aqyawfmaf maq cawvjir-euq khoerkeuvni, ngar narkhan paw maq ghofkhoflar.
\q1
\v 38 Ngar, aqyawf maf-anr lavnar naeq-euq ma.
\q1 Khoermirnae, aqyawfmaf maqpar turlarnya mae;
\q1 Aqyawfmaf, ngaq-euq aqkuir-euq uqmov galuf-eu mae.
\q1
\v 39 Nawr, ngaq-anr guirdeuv bideuv-eu gharduq, ghaq bidm naeqlaf-awr;
\q1 Nawr, ngaq-anr tur-awr muirlar-eu deuq-anr, ngaq-euq lafov bi gabyav lar-euq mae.
\q1
\v 40 Nawr, ngaq-anr muir-eu deuq-euq kawqlanr khawf, ngaq-anr bifnaeq laf-euq mirnae;
\q1 Ngar, ngaq-anr byae-eu deuq-anr lavcawv nya-eu ma.
\q1
\v 41 Aqyawfmaf gur-eu khawf, bibuq-ir-eu tiqghaq-iq maqjawr-a;
\q1 Ya’we Miqyaer-anr kur-eu khawf, aqyawf oq maq toqnaeq-a.
\q1
\v 42 Khoernar-aq, ngar, aqyawf maf-anr jaqlaer nae bi bawdzaeni, khaqlaer lof-aer diqnmv naeq-euq ma.
\q1 Ngar, aqyawf maf-anr mirtsaq lof-aer, garma-anr shaevdzae-euq ma.
\b
\q1
\v 43 Nawr, ngaq-anr mirkhanqzaq caedzaq-eu gar nae bibuq-ir naeqlaf-awr;
\q1 Nawr, ngaq-anr tsawrjeuq deuq-euq uqduq bi geufnaeq laf-euq mae.
\q1 Ngar maq siqnya-eu tsawrjeuq khawf, ngaq-anr gar mrnaeqlaf taef-a.
\q1
\v 44 Aqyawfmaf, ngaq-euq garkawv yagaq-euq naeq-aer, ngaq-euq dawq narhaq geuf-awr;
\q1 Aqcawq tsawrjeuq, ngaq-euq maeqshi awbyav lar-eu mae.
\q1
\v 45 Aqcawq tsawrjeuq nuima gaka jir-awr,
\q1 Aqyawf maf-euq caevzafduq-anr nae, guv duidui-eu lafkhoer dovle-eu mae.
\b
\q1
\v 46 Ya’we Miqyaer daefluf mae!
\q1 Ngaq-euq logur-anr jaceuq ma!
\q1 Ngaq-anr kakhof-eu Miqyaer-anr ciqhuiq ciqmanr ma.
\q1
\v 47 Miqyaer-aq, ngaq-euq gharduq lafpov povkhof naeq-awr;
\q1 Aqcawq tsawrjeuq, ngaq-euq lafov bijawrni janr-eu ghaq pyeuf-eu mae.
\q1
\v 48 Aqyawf, ngaq-anr muir-eu deuq-anr nae bibuq-ir naeqlaf-euq mae.
\q1 Nawr, ngaq-anr muirlar-eu deuq-euq khoertav, ciqgor naeqlaf-awr;
\q1 Nawr, ngaq-anr coeq-awr deuq-eu jeq mr-eu tsawrhaq-anr nae bibuq-ir naeqlaf-euq mae.
\b
\q1
\v 49 Khoermirnae, Ya’we Miqyaer-or!
\q1 Ngar, nawq-anr guiqlanqhuiq ma laer aer-eu ma;
\q1 Mirkhanq tsawrjeuq deuq-euq ghanrcae,
\q1 Nawq-euq tsawrmyanr-anr car-awr jaceuq-eu ma.
\q1
\v 50 Aqyawf, aqyawf-euq sanqpaq-anr yawmuiq-aer bibuq-ir-awr;
\q1 Aqyawf nae tsaqtsov-euq tsawrhaq-anr ghawqshaq gaq-eu jeq bimawr-eu mae.
\q1 Daqbir hawr-eu aqyawf-euq zaqdeuq-anr, mqmaq maqbyav yarzir biza taef-a.
\c 19
\s1 Miqyaer-euq Lafzar
\d Car-eu paw sheuqghae-eu aqyuif ghaq-anr bofnaeq-euq, Daqbir-euq cardawq
\q1
\v 1 Mqtav mirkhanq, Miqyaer-euq yawshaef khanqsaer dzawrgaq naeqluf-awr,
\q1 Mq-aq, aqyawf-euq lafzar bimawr naeqluf-eu mae.
\q1
\v 2 Arnan tiqnan sair tiqnan dawqngaeq ngaeq duidui luf-awr,
\q1 Uqcif tiqmir sair tiqmir siqnya-eu tsawrganr panmaeq naeqluf-eu mae.
\q1
\v 3 Dawq maqzmq-aer, dawqbav maqbav-eu uqtaf,
\q1 Aqyawf maf-euq tersar manr-eu maqya gaq-a.
\q1
\v 4 Aerkhawf, aqyawf maf-euq tersar mirkhanq doeni irkhawqghae luf-awr,
\q1 Aqyawf maf-euq dawq mqdzer mirdzer irkeuv luf-eu mae.
\q1 Miqyaer nae mq-euq lafkhoer nanrma-anr saeqghawv ghawvnaeq-euq mae.
\q1
\v 5 Yoshuif, aqyawf-euq kuvlawv-anr nae dovlar-eu lof-aer hawr-eu,
\q1 Ghaq khav-eu tsawrhaq caevcae cae-eu lof-aer laqkhaq caer-eu mae.
\q1
\v 6 Nanrma, mqdzer mirdzer tiq pyawq-anr nae dovlar-awr,
\q1 Mqdzer mirdzer yawqpyawq yawq-anr irjawq ghae-eu mae.
\q1 Aqyawf-euq yawlanr-anr nae tiqjeq-iq maq jawrzaf nya-a.
\s1 Ya’we Miqyaer-euq Zanrdawq
\q1
\v 7 Ya’we Miqyaer-euq zanrdawq-aq, byan duidui-awr, nuima saflar-anr lavmuiq lavpar-eu mae.
\q1 Ya’we Miqyaer-euq dawqdzawr-aq, yawduq baw-awr maqdzaw-euq zaq-anr tsawrganr bi anrlar-eu mae.
\q1
\v 8 Ya’we Miqyaer-euq zanrtaq khoftaq-aq, tsaq-awr nuima-anr laqkhaq bi caerlar-eu mae.
\q1 Ya’we Miqyaer-euq zanrdawq khofdawq-aq, shawrjaevni ghae-awr, myavnuiv-anr bi mawrshawr lar-eu mae.
\q1
\v 9 Ya’we Miqyaer-anr guv-eu jeq-aq, shawr-awr mqmaq maqbyav yarzir gmq-eu mae.
\q1 Ya’we Miqyaer yarkhaq dar-eu jeq-aq, dawrcoeni ghae-awr, dawqtawvluf tsaq-awr dawr-eu mae.
\q1
\v 10 Shuir navmaqtser muiq duidui-eu, shuir navmaqtser geufmawf paq-aer ghae-awr,
\q1 Byaqyav-anr nae yoerdov lef-eu byaquir navmaqtser coerdzaeq-eu mae.
\b
\q1
\v 11 Khoeruqtaf, dawq heudeuq-euq baqda’nae nawq-euq kuirlaf zaqkhav, noeqnya yanrnya lar-awr,
\q1 Dawq heudeuq-anr mrcaw-eu mirnae huiq-eu mrpoeq lafsawq za-eu mae.
\q1
\v 12 Yawqha-euq yawlaeq ghovshaw nya-eu aqsur ghaq jawr-eu la?
\q1 Zaftaq-euq yawbanq-anr nae ngaq-anr tsiqshawr naeqlaf-awq.
\q1
\v 13 Nawq-euq kuirlaf zaqkhav, maqyanrni iqbax mr-eu gar nae gheukhof naeqlaf-awr,
\q1 Iqbax nae ngaq-anr taqbi uvlanr naeqlaf.
\q1 Khoernar-aq, ngar aerkhar maqza-eu tsawrhaq pyeuf-awr,
\q1 Huiq-eu yawbanq yawlaeq maqmr-eu tsawrhaq pyeuf taef-a.
\b
\q1
\v 14 Ngaq-euq logur pyeuf-awr,
\q1 Ngaq-anr kakhof-eu Ya’we Miqyaer-or!
\q1 Ngaq-euq khaqmae-anr nae ngaeqdov lef-euq dawq,
\q1 Ngaq-euq nuima-euq lafkhoer dzardziv dziv-euq jeq,
\q1 Nawq-euq maeqshi, nawr nuima tsaq-eu jeq bipyeuf law.
\c 20
\s1 Tiqghaqnav, Manq-anr Ghoe-eu mae
\d Car-eu paw sheuqghae-eu aqyuif ghaq-anr bofnaeq-euq, Daqbir-euq cardawq
\q1
\v 1 Nawr gardzaq garkawv yadaq-eu arnan-anr,
\q1 Ya’we Miqyaer ngaeqghae naeq luf-ur.
\q1 Yaqkov-euq Miqyaer-euq tsawrmyanr, nawq-anr daqpirnaeq luf-ur.
\q1
\v 2 Yawshawr Jawrduq-anr nae nawq-anr cawba-eu jeq bi keuvle-awr,
\q1 Ziroq-anr nae nawq-anr ghaq bif-eu jeq bi dovle luf-ur.
\q1
\v 3 Miqyaer, nawq nae khar damqnaeq-euq jeq-anr noeqkeuv-awr,
\q1 Nawq-euq dzanpuiv-awr lawr-eu jeq-anr, nuikhanr shir-awr hageuf luf-ur.
\qs Sela.\qs*
\b
\q1
\v 4 Miqyaer, nawq-euq nuima geufmawf-eu lof-aer bifnaeq-awr,
\q1 Nawq-euq bawqtov mrbyannaeq luf-ur.
\q1
\v 5 Nawr bibuq-ir naeqlaf-euq mirnae, nga’maf laqkhaq caer-awr,
\q1 Aqdui-euq Miqyaer-euq tsawrmyanr-euq lafkhoer, parloq parlaer katurnaeq ma!
\q1 Nawr kharshar-eu yawqjeq navluf, Ya’we Miqyaer mrbyanjir naeq luf-ur.
\b
\q1
\v 6 Ya’we Miqyaer, aqyawf nae tsaqtsov-euq ghaq-anr kakhofnaeq nga laer, nymq-mr ngar siqnya lar-euq ma.
\q1 Aqyawf kakhof-eu ghaq anr-eu aqyawf-euq armar laf nae,
\q1 Aqyawf-euq shawr-eu mqtav mirkhanq-anr nae ngaeqghae naeq-eu mae.
\q1
\v 7 Tiqghaqnav, manq lavlawq-anr ghoe-awr; tiqghaqnav, manq-anr ghoe-eu mae.
\q1 Aerkhawf, aqdui-aq, aqdui-euq Miqyaer pyeuf-eu Ya’we Miqyaer-euq tsawrmyanr-anr noeqkeuv ma.
\q1
\v 8 Aqyawf maf-aq, awbyav ghae-awr gacoq-euq mae.
\q1 Aerkhawf, aqdui maf-aq, turlar-awr dawrcoeni yawfluf ma.
\b
\q1
\v 9 Ya’we Miqyaer-or! Kakhof naeqlaf-awq!
\q1 Aqdui kur ngae, Sanqpaq, aqdui-anr ngaeqghae naeqlaf luf-ur.
\c 21
\s1 Kakhof-eu Jeq Za-awr Laqkhaq Caer-eu
\d Car-eu paw sheuqghae-eu aqyuif ghaq-anr bofnaeq-euq, Daqbir-euq cardawq
\q1
\v 1 Ya’we Miqyaer-or! Nawq-euq ghaq-euq baqda’nae, sanqpaq laqkhaqcaer taef-a.
\q1 Nawq-euq kakhof-eu jeq-euq lafkhoer, aqyawf yawkhav-aer lurgha caergha taef-a.
\q1
\v 2 Nawr, aqyawf-euq nuima khar geufmawf-eu jeq bifnaeq-awr,
\q1 Aqyawf-euq maeqboeq nae shar-eu jeq-anr maqbif-aer maq ghaenaeq-aq.
\qs Sela.\qs*
\q1
\v 3 Nawr, aqyawf-anr yawmuiq-euq guiqlanq bifnaeq-awr,
\q1 Aqyawf-euq uqduq-anr shawr-eu shuir uqkhov nyaefkhov naeq-euq mae.
\q1
\v 4 Aqyawf, nawq-anr daefzir shar ngae,
\q1 Nawr, aqyawf-anr bif-euq mae—li-eu maqbaw-eu mqmaq maqbyav yarzir, zirbaw zirza-eu jeq bif-euq mae.
\q1
\v 5 Nawq-euq kakhof-eu jeq-euq lafkhoer,
\q1 Aqyawf-euq yawshaef khanqsaer huiq duidui-awr;
\q1 Nawr, aqyawf-euq khoertav taqhuiq taqmanr-eu jeq hawr-eu khanqsaer biftaq-euq mae.
\q1
\v 6 Nawr, aqyawf-anr mqmaq maqbyav yarzir guiqlanq biza duidui-awr;
\q1 Nawq-euq maeqshi, nawr, aqyawf-anr laqkhaq yawkhav-aer bicaer-euq mae.
\q1
\v 7 Sanqpaq-aq, Ya’we Miqyaer-anr ghoe-eu mirnae,
\q1 Gor duidui-eu ghaq ghawqshaq gaq-eu baqda’nae, aqyawf maq nyilar-ar.
\b
\q1
\v 8 Nawq-euq aqlaf, nawq-anr kharmuir-eu deuq-anr povmawr-awr;
\q1 Nawq-euq armar laf, nawq-anr byae-eu deuq-anr povmawr taef-a.
\q1
\v 9 Nawr nuima paer-eu aryamq-anr, nawr, aqyawf maf-anr miqdzaq tsawqbym lof-aer bi pyeuflar-awr;
\q1 Ya’we Miqyaer nuima yawkhav-aer paer-eu lafkhoer, aqyawf maf-anr myeufanr jir-awr;
\q1 Khoernar-aq, miqdzaq, aqyawf maf-anr puivdzaqjir taef-a.
\q1
\v 10 Nawr, aqyawf maf-euq zaqdeuq uvdeuq-anr mirtsaq-euq khoertav maqbi dzaeqlar-aer;
\q1 Aqyawf maf-euq aryoeq-anr tsawrhaq-euq zaqdeuq-euq ghanrcae maqbi dzerlarni lavcawvjir naeq taef-a.
\q1
\v 11 Aqjeq mirnae aernar-aq, aqyawfmaf, nawq-anr yawdoer jeq janr-eu laer laeqhmq taq-euq khawf;
\q1 Aqyawfmaf nae maqmuiq-eu bawqtov tovtaq-euq lof-aer maq mrbyan nya-ar.
\q1
\v 12 Khoermirnae, nawr, aqyawfmaf narkhan ciqpyawr-awr caevni janrnaeq taef-a;
\q1 Nawr, kavpi-euq khoertav kavmyaq yurdav-awr, aqyawf maf-euq myavpyawq-anr ciqmawqnaeq taef-a.
\b
\q1
\v 13 Ya’we Miqyaer-or! Nawr ghaq khav-eu gar ciqpoeq ciqgor ma.
\q1 Nga’maf car-awr nawq-euq baoq-anr jaceuq-eu ma.
\c 22
\s1 Aqjeq Mirnae Byaerdzae Naeqlaf-euq Le?
\d Car-eu paw sheuqghae-eu aqyuif ghaq-anr bofnaeq-euq, “Uqshawq paw-euq Khaqtsaev” kawqsheu, Daqbir-euq cardawq
\q1
\v 1 Ngaq-euq Miqyaer-or! Ngaq-euq Miqyaer-or!
\q1 Aqjeq mirnae nawr, ngaq-anr byaerdzae naeqlaf-eu le?
\q1 Aqjeq ghae-eu ngaq-anr maq cawba naeqlaf-aer, ngar manrluf-eu dawq-anr nae garmanr kaq-eu gar jawr-eu le?
\q1
\v 2 Ngaq-euq Miqyaer-or! Ngar nan’ghanr paw kur-eu khawf, nawr oq maq toqkhof naeqlaf-a.
\q1 Uqcif-euq aryamq-anr khawf, ngar ciqcurni maqjawr-aq.
\b
\q1
\v 3 Aqjox-aer law-awr khawf, nawr-aq, Irsaqleqlav jaceuq-eu nuirmanq-anr nuirluf-eu yawshawr ghaq mae.
\q1
\v 4 Nga’maf-euq aqpoeq deuq, nawq-anr ghoe-euq mae.
\q1 Aqyawfmaf, nawq-anr ghoe-awr, nawr, aqyawf maf-anr bibuq-ir-euq mae.
\q1
\v 5 Aqyawfmaf, nawq-anr gurgaq ngae, aqyawfmaf yadzeur-ir-awr;
\q1 Aqyawfmaf, nawq-anr ghoe-euq mirnae, aqyawfmaf daq maqya ga-aq.
\b
\q1
\v 6 Aerkhawf, ngar-aq, tsawrhaq baqmaf hawdoer-awr, tsawrhaqzaq aerdoerduq pyeuf-eu;
\q1 Tsawrhaq maqngeur-eu aqjuq tiq mawr-anr dur-eu taef mir-a.
\q1
\v 7 Ngaq-anr khar mawrle-eu deuq, uiruir-aer aqjaf jaflar-awr;
\q1 Aqyawfmaf maeqluq mryawf naeqlaf-eu lafkhoer, uqduq juifjuif-aer aer-eu,
\q1
\v 8 “Aqyawf, Ya’we Miqyaer-anr ghoe-eu-aq, Miqyaer, aqyawf-anr bidzeur-ir luf-ur;
\q1 Aqyawf, Miqyaer-euq lafkhoer laqkhaq caer-eu mirnae, Miqyaer, aqyawf-anr bibuq-ir luf-ur.”
\b
\q1
\v 9 Aerkhawf, nawr-aq, ngaq-anr zaq-euq jawrzar-anr nae bi daefle-euq ghaq pyeuf-awr;
\q1 Ngar, ngaqma-euq aqcoer dawrluf ngae nae, nawq-anr bi ghoenya naeqlaf-euq mae.
\q1
\v 10 Ngar daefle ngae nae, nawq-anr bighoe naeqlaf-euq mae.
\q1 Ngar, ngaqma-euq uqmav-euq lafkhoer jawrluf ngae nae nawr-aq, ngaq-euq Miqyaer pyeuf-eu mae.
\q1
\v 11 Gardzaq garkawv dawqpae javluf-eu mirnae, ngaq-anr nae garmanr taq jawrkaq naeqlaf;
\q1 Aqjeq mirnae aernar-aq, ngaq-anr cawba naeqlaf-eu tiqghaq-iq maqjawr-a.
\b
\q1
\v 12 Mawrner mawrgaw ghawqmya mawr, ngaq-anr gajawq taq-euq mae.
\q1 Ghaq khav-eu Baqshaq-euq mawrner mawrgaw deuq, ngaq-anr lofjawqjir taq-euq mae.
\q1
\v 13 Aqyawfmaf, zir duidui-eu arlaqjaqshir joeq-eu lof-aer,
\q1 Khaqmae mrnga-awr, ngaq-anr lmqluf-eu mae.
\b
\q1
\v 14 Ngar-aq, bi shaevdzae-euq ircuf lof-aer dur-awr,
\q1 Ngaq-euq yoeqtsuif yoeqlaf puir-ir jir-euq mir-a;
\q1 Ngaq-euq nuima-aq, byaqshanq lof-aer dur-awr,
\q1 Ngaq-euq lafkhoer guirjir shaw-euq mir-a.
\q1
\v 15 Ngaq-euq ghaq oeqlanqpyaeq lof-aer guicorni ghae-awr,
\q1 Ngaq-euq maeqlar-aq, maeqof-anr myanqler taq-euq mir-a.
\q1 Nawr, ngaq-anr bishir-eu khaqlaer tsanq-anr sheuqtaq naeqlaf-euq mae.
\b
\q1
\v 16 Aqjeq mirnae aernar-aq, aqkuiq deuq, ngaq-anr gajawq taq-awr;
\q1 Tsawrdoer baqmaf tiq maf, ngaq-anr jawrjawq taq-euq mae.
\q1 Aqyawfmaf, ngaq-euq aqkuir aqlaf-anr tsawvbyoe naeqlaf-euq mae.
\q1
\v 17 Ngar, ngaq-euq shaqyoeq dawqtawvluf guijir nya-awr,
\q1 Aqyawfmaf, ngaq-anr haw-awr, hawtsov taq-euq mae.
\q1
\v 18 Aqyawf maf-euq yawkaq, ngaq-euq maeqtsoeq lafnyir kanr birgeuf-awr,
\q1 Ngaq-euq paerkhanq lafkhoer kanr shaevtsaq tsaqgeuf-eu mae.
\b
\q1
\v 19 Aerkhawf, Ya’we Miqyaer-or! Nawr, ngaq-anr nae garmanr taq jawrkaq naeqlaf;
\q1 Ngaq-euq ghaq pyeuf-eu ghaq-or! Ngaq-anr yawkawr-aer cawbale naeqlaf-awq.
\q1
\v 20 Ngaq-euq nuima saflar, micaer khaeq-anr nae bibuq-ir naeqlaf-awr,
\q1 Poeq-eu ngaq-euq daefzir, aqkuiq-euq baoq-anr nae bibuq-ir naeqlaf-awq.
\q1
\v 21 Nawr, ngaq-anr ngaeqghae-awr, naefnyoq-euq uqcoer-anr nae bidzeur-ir naeqlaf-euq mae.
\q1 Ngaq-anr arlaqjaqshir-euq khaqmae-anr nae, bibuq-ir naeqlaf-awq.
\b
\q1
\v 22 Ngar, ngaq-euq maernmr deuq-anr, nawq-euq tsawrmyanr dzawrgaq ma.
\q1 Armur uiqler-awr jawr-eu ghanrcae, ngar, nawq-anr car-awr jaceuq ma.
\q1
\v 23 Ya’we Miqyaer-anr guv-eu deuq, nawmaf, aqyawf-anr jaceuq-awq!
\q1 Yaqkov-euq aryoeq dawqtawvluf, nawmaf, aqyawf-anr ciqhuiq ciqmanr-awq.
\q1 Irsaqleqlav-euq aryoeq dawqtawvluf, nawmaf, aqyawf-anr guv-awq.
\q1
\v 24 Aqjeq mirnae aernar-aq, aqyawf, shaqzanq-anr ya daqluf-eu tsawrhaq-anr maq hawdoer-aer nuidav maqdav-eu uqtaf;
\q1 Aqyawf-anr nae, aqyawf-euq myavpyawq maq ciqzaf-a.
\q1 Aerkhawf, aqyawf, aqyawf-anr kur ngae, aqyawf narhaq-eu mae.
\b
\q1
\v 25 Tsawrhaq tiqbyanni uiqler taq-euq gar, ngar, nawq-anr jaceuq ma.
\q1 Ngar, nawq-anr guv-eu deuq-euq maeqshi, ngaq nae kamqtaq-euq lof-aer mrbyan ma.
\q1
\v 26 Irshaqzaq nuikhanr tiqshir ya dzaqdaev-awr;
\q1 Ya’we Miqyaer-anr pov-eu deuq, aqyawf-anr ya jaceuq taef-a.
\q1 Nawq-euq nuima mqmaq maqbyav yarzir daef luf-ur!
\b
\q1
\v 27 Mirtsaq-euq mirdzer yawqdzer navluf,
\q1 Ya’we Miqyaer-anr noeqkeuv lar-awr, aqyawf jawr-eu paw ghofkhoflar taef-a.
\q1 Mirkhanq-euq tsawrjeuq-euq zawfjir dawqtawvluf khawf, nawq-euq maeqshi uqduq tanqlar taef-a.
\q1
\v 28 Aqjeq mirnae aernar-aq, uvlanr-eu jeq-aq, Ya’we Miqyaer-euq pyeuf-awr;
\q1 Aqyawf, mirkhanq-euq tsawrjeuq deuq-anr uvlanr luf-eu mae.
\b
\q1
\v 29 Mirtsaq-euq smrmuiq smrbaw dawqtawvluf, yadzaq-awr uqduq yatanq taef-a;
\q1 Mirtsaq-euq shaqjaev ghofpyeuf-ir-eu yawqghaq navluf,
\q1 Yawqha yawqha maq daefnya-aer pyeuflar-euq deuq,
\q1 Aqyawf-euq maeqshi ya awbyav taef-a.
\q1
\v 30 Aqkar-euq nanqzaq, Miqyaer-euq kuirlaf geuf taef-a.
\q1 Ya’we Miqyaer-euq garkawv, tiqzir sair tiqzir ja’maeqnaeq taef-a.
\q1
\v 31 Miqyaer heujeq mr-euq mae laer, aqyawfmaf lar-awr aqkar daefle-eu tsawrhaq deuq-anr,
\q1 Miqyaer-euq tsaq-awr dawr-eu garkawv dzawrnaeq taef-a.
\c 23
\s1 Bosav-eu Ya’we Miqyaer
\d Daqbir-euq cardawq
\q1
\v 1 Ya’we Miqyaer, ngaq-anr yawr bo-eu lof-aer, bosav luf-eu mae;
\q1 Ngar tiqjeq-iq maqnym.
\q1
\v 2 Aqyawf, ngaq-anr yarmof nyoerjawfni daef-eu daega-anr bi gayuf naeqlaf-awr;
\q1 Aqyawf, ngaq-anr ciqcurni ghae-eu ircuf-euq dawqpae, sheuqghae naeqlaf-eu mae.
\q1
\v 3 Aqyawf, ngaq-euq nuima saflar lavshuif naeqlaf-awr;
\q1 Aqyawf-euq tsawrmyanr-euq gharduq,
\q1 Aqyawf, ngaq-anr tsaq-awr dawr-eu garma-anr sheuqghae naeqlaf-eu mae.
\q1
\v 4 Ngar, shir-eu narshmr-euq ghaqlawq-anr ya cantsaev ghae-eu khawf;
\q1 Nawr, ngaq naeq-aer jawr-eu mirnae, ngar yawdoer jeq keuvle-eu gar maqguv;
\q1 Nawq-euq ganqkawq hawr-eu nawq-euq gawqyoeq,
\q1 Ngaq-euq nuima lavsar naeqlaf-eu mae.
\b
\q1
\v 5 Nawq nae ngaq-anr muir-eu deuq-euq maeqshi,
\q1 Ngaq-euq gharduq hawqje shardanr naeqlaf-eu mae;
\q1 Nawr, ngaq-euq uqduq-anr tsir shaevdav naeqlaf-awr,
\q1 Ngaq-euq khmqmaq byankhar luf-eu mae.
\q1
\v 6 Yawduq bawni, yawmuiq jeq hawr-eu ghawqshaq gaq-eu jeq,
\q1 Ngaq-euq maeqnan, maqshir tiqzir yawqnan navluf cantae taef-a;
\q1 Ngar, Ya’we Miqyaer-euq nymr-euq lafkhoer, mqmaq maqbyav yarzir jawr ma.
\c 24
\s1 Yawshaef Khanqsaer-euq Sanqpaq
\d Daqbir-euq cardawq
\q1
\v 1 Mirtsaq hawr-eu mirtsaq-euq khoertav kharjawr kharjav-eu yawqjeq navluf, Ya’we Miqyaer-euq mae;
\q1 Mirtsaq tanqkhawr hawr-eu mirtsaq tanqkhawr-euq lafkhoer daef-awr jawr-eu deuq khawf, aqyawf-euq mae.
\q1
\v 2 Aqjeq mirnae aernar-aq, aqyawf nae iqmalavshav-euq khoertav, mirtsaq ciqtsaq taq-awr;
\q1 Ircuf-euq khoertav, mirtsaq lavzif taq-euq mae.
\b
\q1
\v 3 Ya’we Miqyaer-euq gawqjawq-anr, aqsur ghaq ya davler-eu la?
\q1 Maqngeur nar-aq, aqyawf-euq shawr-eu jawrduq-anr, aqsur ghaq yayawf-eu la?
\q1
\v 4 Aqlaf shawr-awr nuima shawrjaevni ghae-eu tsawrhaq,
\q1 Nuima saflar, tanqpanq aqma mawrkawr-anr maq ciqnaeq-aer,
\q1 Maershuir shuir-eu laer maqkamq-eu tsawrhaq mae.
\q1
\v 5 Heulof-aer ghae-eu tsawrhaq-aq, Ya’we Miqyaer-euq guiqlanq za-awr,
\q1 Aqyawf-anr kakhof-eu Miqyaer-anr nae tsaq-awr dawr-eu jeq khawf za taef-a.
\q1
\v 6 Heu-aq, Yaqkov mae, Miqyaer-anr pov-eu tsawrtsuif,
\q1 Miqyaer-euq myavpyawq-anr pov-eu tsawrhaq mae.
\qs Sela.\qs*
\b
\q1
\v 7 Ghovkhaeq deuq-or, nawq-euq uqduq bafdir-awq!
\q1 Mqmaq maqbyav yarzir-euq larghov deuq-or, bafdir-awq!
\q1 Khoernar-aq, yawshaef khanqsaer-euq Sanqpaq urlar taef-a.
\q1
\v 8 Yawshaef khanqsaer-euq Sanqpaq heughaq aqsur ghaq la?
\q1 Ghaq khav-awr, ghae duidui-eu Ya’we Miqyaer mae,
\q1 Guirdeuvdeuv ngae, ghae duidui-eu Ya’we Miqyaer mae.
\q1
\v 9 Ghovkhaeq deuq-or, nawq-euq uqduq bafdir-awq!
\q1 Mqmaq maqbyav yarzir-euq larghov deuq-or, bafdir-awq!
\q1 Khoernar-aq, yawshaef khanqsaer-euq Sanqpaq urlar taef-a.
\q1
\v 10 Yawshaef khanqsaer-euq Sanqpaq heughaq aqsur ghaq la?
\q1 Guirmaf-euq Ya’we Miqyaer mae.
\q1 Aqyawf-aq, yawshaef khanqsaer-euq Sanqpaq mae.
\qs Sela.\qs*
\c 25
\s1 Taqbi Shafdawr-ir Naeqlaf
\d Daqbir-euq cardawq
\q1
\v 1 Ya’we Miqyaer-or! Ngar, ngaq-euq nuima saflar nawq-anr a’naeq ma.
\q1
\v 2 Ngaq-euq Miqyaer-or! Ngar, nawq-anr ghoe ma.
\q1 Ngaq-anr taqbi shafdawr-ir naeqlaf;
\q1 Ngaq-anr muir-eu deuq ngaq-anr taqbi ghaqlar naeqlaf.
\q1
\v 3 Nawq-anr khar dawqluf-eu tsawrhaq-anr khawf, taqbi shafdawr-ir naeqlaf.
\q1 Tiqjeq-iq maqngeur-eu gar janrdoer naeqlaf-euq deuq-anr bi shafdawr-ir-awq.
\b
\q1
\v 4 Ya’we Miqyaer, nawq-euq garma deuq, ngaq-anr bimawr naeqlaf-awr;
\q1 Nawq-euq cankawv deuq, ngaq-anr maeqnaeq laf-awq.
\q1
\v 5 Ngaq-anr nawq-euq yawtsaq yawdawr-euq lafkhoer sheuqghae naeqlaf-awr, ngaq-anr maeqnaeq laf-awq;
\q1 Aqjeq mirnae aernar-aq, nawr-aq, ngaq-anr bibuq-ir-eu Miqyaer mae;
\q1 Nan’ga-i ngar, nawq-anr dawqluf-eu ma.
\b
\q1
\v 6 Ya’we Miqyaer-or! Arhuba nae jav-eu, nawq-euq nanqyuni ghawqshaq gaq-eu jeq hawr-eu,
\q1 Nawq-euq ghoer-awr gaq-eu jeq-anr noeqkeuv naeqlaf-awq.
\q1
\v 7 Ya’we Miqyaer-or! Nawr muiq-eu baqda’nae,
\q1 Nawr ghawqshaq gaqnya-eu gar tsaqni, ngaq-anr noeqkeuv naeqlaf-awq.
\q1 Ngar, zaqguq pyeuf ngae mr-euq iqbax hawr-eu ngaq-euq yawbanq yawlaeq deuq-anr taq noeqkeuv naeqlaf.
\b
\q1
\v 8 Ya’we Miqyaer muiq-awr dawrcoeni ghae-eu mirnae,
\q1 Iqbaxzaq, aqyawf-euq garma-anr canni maeqnaeq-eu mae.
\q1
\v 9 Aqyawf, nuinanq nuiyu anr-eu deuq-anr, dawr-awr tsaq-eu paw sheuqghae naeq-awr;
\q1 Aqyawf, nuinanq nuiyu anr-eu tsawrhaq-anr, aqyawf-euq garma maeqnaeq-eu mae.
\q1
\v 10 Aqyawf-euq dawqma sarjax hawr-eu aqyawf-euq dawqdzawr-anr cantae-eu tsawrhaq-euq gharduq-aq,
\q1 Ya’we Miqyaer-euq cankawv dawqtawvluf, yawtsaq yawdawr hawr-eu ghawqshaq gaq-eu jeq pyeuf-eu mae.
\b
\q1
\v 11 Ya’we Miqyaer-or! Nawq-euq tsawrmyanr baqda’nae,
\q1 Ngaq-euq yawlaeq yawca yawkhav-aer huiq-eu khawf, pyaeqnaeq laf-awq.
\q1
\v 12 Ya’we Miqyaer-anr guv-eu tsawrhaq aqsur ghaq la?
\q1 Aqyawf tsergeuf paq-aer ghae-eu garma, Miqyaer maeqnaeq taef-a.
\b
\q1
\v 13 Aqyawf-euq nuima saflar-aq, bawle zale-eu lafkhoer yadaef-awr,
\q1 Aqyawf-euq aryoeq deuq-anr-aq, mirkhanq of taef-a.
\q1
\v 14 Ya’we Miqyaer nae zaftaq-euq jeq-aq, aqyawf-anr guv-eu tsawrhaq deuq naeq-aer jav-awr;
\q1 Aqyawf, aqyawf maf-anr aqyawf-euq dawqma sarjax bimawr-eu mae.
\q1
\v 15 Ngaq-euq myavnuiv, aqmyanluf Ya’we Miqyaer-anr hawtsov taq-euq ma.
\q1 Khoermirnae, aqyawf, ngaq-euq aqkuir lanrju-anr nae gheudov naeqlaf taef-a.
\b
\q1
\v 16 Ngar jawr-eu paw ciqpyawr lef-awr, ngaq-anr ghawqshaq gaqnaeq laf-awq.
\q1 Aqjeq mirnae aernar-aq, ngar tiq ghaq taef-aer jawr-awr shaqzanq ya daqluf nya.
\q1
\v 17 Ngaq-euq nuima-euq lafkhoer gardzaq garkawv huiqlar taq-euq mae.
\q1 Ngar noeqshaq duidui luf-eu gar nae sheuqdov naeqlaf-awq.
\q1
\v 18 Ngar shaqzanq ya daqluf-eu gar hawr-eu narluf gawrluf-eu gar haw-awr,
\q1 Ngaq-euq iqbax dawqtawvluf pyaeqnaeq laf-awq.
\b
\q1
\v 19 Ngaq-anr muir-eu deuq-euq garkawv sharnoeq naeqlaf sher-eq.
\q1 Aqjeq mirnae aernar-aq, aqyawfmaf zawr myaq-awr, aqyawfmaf, ngaq-anr byae-eu khoer deuqlar paq-aer byae-eu mae.
\q1
\v 20 Ngaq-anr bibuq-ir naeqlaf-awr, ngaq-euq nuima saflar hawpir naeqlaf-awq.
\q1 Ngaq-anr taqbi shafdawr-ir naeqlaf.
\q1 Aqjeq mirnae aernar-aq, ngar, nawq-euq lafkhoer caevzaflar ma.
\q1
\v 21 Ngar, nawq-anr dawqluf-eu mirnae,
\q1 Yawmuiq yawjaq hawr-eu yawdawr yawtsaq jeq nae, ngaq-anr hawpir naeqlaf-awq.
\b
\q1
\v 22 Miqyaer-or! Aqyawf maf-euq gardzaq garkawv dawqtawv luf-anr nae, Irsaqleqlav-anr kakhof naeq-awq.
\c 26
\s1 Yawmuiq Yawshawr Ma Laer Yawduq Baw-eu
\d Daqbir-euq cardawq
\q1
\v 1 Ya’we Miqyaer-or! Ngaq-anr yarkhaq dar-awq.
\q1 Aqjeq mirnae aernar-aq, ngar yawmuiq yawjaq-euq lafkhoer daeflaf-euq ma.
\q1 Ngar, Ya’we Miqyaer-anr ghoe-euq mirnae, ngar povpov lavlav-aer maqghae.
\q1
\v 2 Ya’we Miqyaer-or! Ngaq-anr tsermr haw-awr, ngaq-anr pyaevtser duq-awq.
\q1 Ngaq-euq nuinoeq hawr-eu ngaq-euq nuima-anr povtser duq-awq.
\q1
\v 3 Nawq-euq ghoer-awr gaq-eu jeq, ngaq-euq myavnuiv-euq maeqshi javluf-eu mirnae,
\q1 Ngar, nawq-euq yawtsaq yawdawr-euq lafkhoer can-euq ma.
\b
\q1
\v 4 Ngar, maershuir shuir-eu tsawrhaq naeq-aer maq nuirtaf-aq;
\q1 Ngar, jaqmyawf myawf-eu tsawrhaq naeq-aer khawf maq gawfler-aq.
\q1
\v 5 Ngar, yawdoer jeq mr-eu deuq uiqler-eu gar byae-awr;
\q1 Ngar, yawcawv jeq mr-eu deuq naeq-aer dawqnuir maq nuirtaf.
\b
\q1
\v 6 Ya’we Miqyaer-or! Ngar, nawq-euq lawrduq jawqjawq-aer cannya’ni,
\q1 Ngar shawrjaevni ghae-eu ma laer aqlaf dzuifshawrler ma.
\q1
\v 7 Khoernar-aq, ngar, dawqdzawr mr-eu jaceuq-eu tersar nae,
\q1 Nawq nae zanqler paq-aer muiq-eu gardeuq mr-euq garkawv dawqtawvluf ja’naeq ma.
\b
\q1
\v 8 Ya’we Miqyaer-or! Ngar, nawq-euq yawshaef khanqsaer jav-eu jawrduq hawr-eu,
\q1 Nawq-euq jawrduq pyeuf-eu nawq-euq nymr-anr gaq-euq ma.
\q1
\v 9 Ngaq-euq nuima saflar, iqbaxzaq naeq-aer taq yavbymr naeqlaf.
\q1 Ngaq-euq daefzir khawf, shiq maef-eu tsawrhaq naeq-aer taq yavbymr naeqlaf.
\q1
\v 10 Aqyawf maf-euq aqlaf-euq lafkhoer maqmuiq-eu bawqtov tuvtaeq taq-awr,
\q1 Aqyawf maf-euq armar laf-aq, lafnmf nmf-eu jeq tiqbyanni anr-eu mae.
\b
\q1
\v 11 Aerkhawf, ngar-aq, ngaq-euq yawmuiq yawjaq-euq lafkhoer can ma.
\q1 Ngaq-anr ghawqshaq gaq-awr kakhof naeqlaf-awq.
\q1
\v 12 Ngaq-euq aqkuir-aq, jawrduq yawdi-anr yawfluf-eu ma.
\q1 Ngar, tsawrhaq baqmaf-euq ghanrcae, Ya’we Miqyaer-anr jaceuq ma.
\c 27
\s1 Ngaq-euq Yawshaef Pyeuf-eu Miqyaer
\d Daqbir-euq cardawq
\q1
\v 1 Ya’we Miqyaer-aq, ngaq-euq yawshaef hawr-eu ngaq-anr bibuq-ir-eu ghaq mae.
\q1 Ngar, aqsur ghaq-anr yaguv-eu la?
\q1 Ya’we Miqyaer-aq, ngaq-euq daefzir-euq ghaq pyeuf-eu mae.
\q1 Ngar, aqsur ghaq-anr guvkhar parza-eu la?
\b
\q1
\v 2 Ngaq-anr muir-eu deuq hawr-eu ngaq-anr caelar-eu tsawrdoer deuq,
\q1 Ngaq-euq shaqjir kawfdzaq-eu laer lar ngae, aqyawfmaf sanqtif tif-awr gacoq ghae-euq mae.
\b
\q1
\v 3 Ngaq-anr guirdeuv deuv-eu laer turlar-awr,
\q1 Ngaq-euq tiqjawq guirmaf lofjawqjir taq-euq khawf,
\q1 Ngaq-euq nuima maqguv.
\q1 Ngaq-anr guirdeuv deuv-eu jeq keuvle taq-euq khawf, heu-euq lafkhoer,
\q1 Ngar yawduq baw-eu ma.
\b
\q1
\v 4 Ngar, Ya’we Miqyaer-anr nae tiq jeq geufmawf mir-a,
\q1 Khoerjeq-anr ngar pov-eu ma.
\q1 Khoer-aq, ngar khardaef-eu arnan aryamq dawqtawvluf,
\q1 Ya’we Miqyaer-euq nymr-euq lafkhoer jawr-awr nae,
\q1 Hawmuiq-eu Ya’we Miqyaer-euq yawmuiq-anr hawhaw-aer,
\q1 Aqyawf-euq uqduq tanqnymr nymrma-euq lafkhoer narhaqtser mawf mir-a.
\b
\q1
\v 5 Aqjeq mirnae aernar-aq, gardzaq garkawv keuvle-eu aryamq-anr,
\q1 Aqyawf, ngaq-anr aqyawf-euq saeqghawv-euq lafkhoer bi caevzaf naeqlaf-awr;
\q1 Aqyawf-euq saqpar saeqghawv-euq lafkhoer jav-eu zaftaq-euq jawrduq-anr,
\q1 Aqyawf, ngaq-anr bi caevzaf naeqlaf taef-a.
\q1 Aqyawf, ngaq-anr logur-euq khoertav yawgor-anr ciqdav naeqlaf taef-a.
\b
\q1
\v 6 Nymq-mr ngar, ngaq-euq tiqjawq jawrbyan taq-euq,
\q1 Ngaq-anr muir-eu deuq-euq khoertav, ngaq-euq uqduq bafdir ma.
\q1 Khoernar-aq, ngar, Miqyaer-euq saqpar saeqghawv-euq lafkhoer, laqkhaq caer-awr lawr-eu jeq lawrnaeq ma.
\q1 Ngar dawqcar car ma. Ngar car-awr Ya’we Miqyaer-anr jaceuq ma.
\b
\q1
\v 7 Ya’we Miqyaer-or! Ngar, ngaq-euq tersar nae kur ngae, narhaq naeqlaf!
\q1 Ngaq-anr ghawqshaq gaq-awr ngaeqghae naeqlaf-awq.
\q1
\v 8 “Ngaq-euq myavpyawq-anr pov-awq” laer nawr aer ngae,
\q1 “Ya’we Miqyaer-or, ngar, nawq-euq myavpyawq-anr pov ma” laer ngaq-euq nuima, nawq-anr aernaeq-euq ma.
\q1
\v 9 Ngaq-anr bibuq-ir-eu Miqyaer-or!
\q1 Ngaq-anr byaerdzae-awr, ngar taef-aer taqbi jawr naeqlaf.
\q1 Nawr, ngaq-anr cawba-eu ghaq pyeufyaf-euq mae.
\q1 Nawq-euq myavpyawq, ngaq-anr nae taq ciqzaf naeqlaf.
\q1 Nuima paer-awr nawq-euq kuirlaf zaqkhav-anr taq taedzae naeqlaf.
\b
\q1
\v 10 Ngaqma hawr-eu ngaqda, ngaq-anr byaerdzae naeqlaf ngae,
\q1 Ya’we Miqyaer, ngaq-anr ngaeqghae naeqlaf taef-a.
\b
\q1
\v 11 Ya’we Miqyaer-or! Ngaq-anr nawq-euq garma maeqnaeq laf-awq.
\q1 Ngaq-anr muir-eu deuq jawr-eu mirnae,
\q1 Ngaq-anr cankawv yawdi paw sheuqghae naeqlaf-awq.
\q1
\v 12 Ngaq-anr muir-eu deuq mrmawf-eu lof-aer bimrni,
\q1 Ngaq-euq mawrdo, aqyawf maf-anr taq a’naeq.
\q1 Aqjeq mirnae aernar-aq, maqtsaq maqdawr-eu tsawrkaq, ngaq-anr deuqni turlar-awr,
\q1 Coeqlar civlar paq-aer ghae-eu saf ghawrdovlef luf-eu mae.
\b
\q1
\v 13 Yawdaefzaq-euq mirkhanq-euq lafkhoer,
\q1 Ngar, Ya’we Miqyaer-euq yawmuiq jeq ya’mawr taef-a laer jan-euq maqngeur lawnmr-aq,
\q1 Ngar nuima nuighaq baq-ir shaw-euq law mir-a.
\q1
\v 14 Ya’we Miqyaer-anr dawq-awq.
\q1 Yawmuiq-aer mrghanr-awq.
\q1 Aqyawf, nawq-euq nuima-anr nuighaq bifnaeqlaf taef-a.
\q1 Ya’we Miqyaer-anr dawq-awq.
\c 28
\s1 Ngaq-euq Logur Pyeuf-eu Ya’we Miqyaer
\d Daqbir-euq cardawq
\q1
\v 1 Ngaq-euq logur pyeuf-eu Ya’we Miqyaer-or!
\q1 Ngar, nawq-anr kurluf-eu ma.
\q1 Ciqcurni taq jawrbyov naeqlaf.
\q1 Nawr ciqcurni jawrbyov naeqlaf nar-aq,
\q1 Ngar khawf, duqkhanq-anr irluf-eu tsawrhaq-anr ya durlar-eu baw-mr.
\q1
\v 2 Ngar, nawq-euq shawr-eu yawshawr jawrduq paw,
\q1 Ngaq-euq aqlaf bafdir-awr,
\q1 Ngar, nawq-anr gurgaq ngae,
\q1 Ngar, nawq-anr tanqshar-eu tersar-anr narhaq naeqlaf-awq.
\b
\q1
\v 3 Nuima-euq lafkhoer yawdoer jeq anr-eu khawf,
\q1 Yawqha-euq dawqpae jawr-eu deuq-anr tsaqler dzoerler-eu dawq ngaeq-eu,
\q1 Yawlaeq yawca jeq mr-eu deuq hawr-eu tsawrcawv deuq naeq-aer,
\q1 Ngaq-anr taq gheudzae naeqlaf.
\q1
\v 4 Aqyawfmaf nae laejae-awr yawcawv jeq mr-euq gar tsaqni hawr-eu,
\q1 Aqyawfmaf nae mr-euq gar tsaqni, aqyawf maf-anr bifnaeq-awq.
\q1 Aqyawf maf-euq aqlaf nae gar mr-euq lof-aer tsaqni bif-awr,
\q1 Aqyawfmaf za paq-aer geux-eu lof-aer aqyawf maf-anr janrnaeq-awq.
\q1
\v 5 Aqyawfmaf, Ya’we Miqyaer-euq lafzar-anr hawr-eu,
\q1 Aqyawf-euq aqlaf nae mryaf-euq jeq-anr maq sharnoeq-eu mirnae,
\q1 Aqyawf, aqyawf maf-anr maq bihuiq maqbi manrlar-aer, aqyawf maf-anr lavcawv taef-a.
\b
\q1
\v 6 Ya’we Miqyaer-anr jaceuq ma.
\q1 Aqjeq mirnae aernar-aq, aqyawf, ngar tanqshar-eu tersar-anr narhaq naeqlaf-euq mae.
\q1
\v 7 Ya’we Miqyaer-aq, ngaq-euq ghaq hawr-eu daeqdaqduq pyeuf-awr,
\q1 Ngaq-euq nuima, aqyawf-anr ghoe-eu naeq-aer, aqyawf, ngaq-anr cawba naeqlaf-eu mae.
\q1 Khoermirnae, ngaq-euq nuima laqkhaq yawkhav-aer caer-awr,
\q1 Ngar dawqcar car-awr, aqyawf-anr jaceuq ma.
\b
\q1
\v 8 Ya’we Miqyaer-aq, aqyawf maf-euq gharduq ghaq pyeuf-awr,
\q1 Aqyawf nae tsaqtsov-euq ghaq-euq gharduq, bibuq-ir-eu caevzafduq pyeuf-eu mae.
\q1
\v 9 Nawq-euq tsawrhaq-anr bibuq-ir-awr,
\q1 Nawq-euq jeqbir-anr guiqlanq bif-awq.
\q1 Yawr bo-eu lof-aer, aqyawf maf-anr bosav-awr,
\q1 Aqyawf maf-anr mqmaq maqbyav yarzir ciqdir naeq-awq.
\c 29
\s1 Baoq Khanqsaer Huiq-eu Ya’we Miqyaer
\d Daqbir-euq cardawq
\q1
\v 1 Mqtav-euq zaqdeuq-or! Ya’we Miqyaer-anr damq-awq!
\q1 Ghaq hawr-eu yawshaef khanqsaer, Ya’we Miqyaer-anr damq-awq.
\q1
\v 2 Ya’we Miqyaer-euq tsawrmyanr-anr geuxni, yawshaef khanqsaer damq-awq!
\q1 Hawmuiq-eu yawshawr-euq lafkhoer, Ya’we Miqyaer-anr uqduq tanq-awq.
\b
\q1
\v 3 Ya’we Miqyaer-euq tersar ircuf-euq khoertav javluf-awr;
\q1 Yawshaef khanqsaer-euq Miqyaer mqjeq jeq-eu mae.
\q1 Ya’we Miqyaer-aq, ghawqmya’ni ghae-eu ircuf-euq khoertav jawrluf-eu mae.
\q1
\v 4 Ya’we Miqyaer-euq tersar-aq, baoq huiq-awr;
\q1 Ya’we Miqyaer-euq tersar-aq, khanqsaer byan-eu tersar mae.
\b
\q1
\v 5 Ya’we Miqyaer-euq tersar shuqlir bawrma daekhaef ghae-awr,
\q1 Ya’we Miqyaer, ♦Leqbaqnoq-euq shuqlir-anr gheukhaefjir naeq-eu mae.
\q1
\v 6 Aqyawf, Leqbaqnoq hawr-eu Sirliqoq-anr,
\q1 Mawrner mawrgawzaq lof-aer bi durlar-awr, mawrnerzaq lof-aer bi tsawqlar-euq mae.
\b
\q1
\v 7 Ya’we Miqyaer-euq tersar, miqdzaq miqlmr lof-aer tanqpavghae lef-eu mae.
\q1
\v 8 Ya’we Miqyaer-euq tersar, bawrtsanq bawrdanr-anr gheunyae-awr,
\q1 Ya’we Miqyaer, Kadeqshar bawrtsanq bawrdanr-anr gheunyae-euq mae.
\b
\q1
\v 9 Ya’we Miqyaer-euq tersar-euq baqda’nae khaqtsaev aqma zaq baw-awr,
\q1 Arbawr sanqkhav deqkovni pyeuf-ir-euq mae.
\q1 Khoermirnae, aqyawf-euq uqduq tanqnymr nymrma-euq lafkhoer,
\q1 Yawqghaq navluf, “Yawshaef khanqsaer hui luf-ur” laer aer-eu mae.
\b
\q1
\v 10 Ya’we Miqyaer, ircuf danqpymq taq-euq khoertav nuirluf-eu mae.
\q1 Ya’we Miqyaer-aq, mqmaq maqbyav yarzir-euq Sanqpaq geuf-awr nuirluf-eu mae.
\q1
\v 11 Ya’we Miqyaer, aqyawf-euq tsawrhaq-anr ghaq bif taef-a;
\q1 Ya’we Miqyaer, aqyawf-euq tsawrhaq-anr nuisar of-eu guiqlanq bif taef-a.
\c 30
\s1 Uqshawq Paw Za-eu Laqkhaq Caer-eu Jeq
\d Miqyaer-euq nymr-anr nymrdavdav\f + \fr 30:0 \fk Nymrdav \ft Garkawv heukawv-aq, 2Sml 5:11-12; 6:17 lafkhoer anr-eu mae.\f* ngae car-euq Daqbir-euq cardawq
\q1
\v 1 Ya’we Miqyaer-or!
\q1 Nawr, ngaq-anr muir-eu deuq-anr ngaq-euq baqda’nae laqkhaq maqbi caer-aer;
\q1 Nawr, ngaq-anr gheudov naeqlaf-euq mirnae;
\q1 Ngar, nawq-anr ciqpoeq ciqgor ma.
\q1
\v 2 Ngaq-euq Miqyaer pyeuf-eu Ya’we Miqyaer-or!
\q1 Ngar, nawq-anr gurgaq ngae,
\q1 Nawr, ngaq-anr lavsavtaq naeqlaf-euq mae.
\q1
\v 3 Ya’we Miqyaer-or!
\q1 Nawr, ngaq-euq nuima saflar-anr lmqbymr-anr nae,
\q1 Yurdov naeqlaf-euq mae.
\q1 Ngar, duqkhanq-anr maqbi ga’anr ghaeni,
\q1 Nawr, ngaq-anr yawdaef bidaef naeqlaf-euq mae.
\b
\q1
\v 4 Nawmaf, Ya’we Miqyaer-euq tsawrshawr deuq,
\q1 Dawqcar car-awr Miqyaer-anr jaceuq-awq.
\q1 Aqyawf-euq shawr-eu tsawrmyanr-anr jaceuq-awq.
\q1
\v 5 Aqjeq mirnae aernar-aq, aqyawf nuima paer-eu tiqkhaeq larkhaeq taef-aer paer-awr;
\q1 Aqyawf ghoer mr-eu jeq-aq, tiqzir zif-eu mae.
\q1 Uqcif mirlan-aer ya’ngoer-eu law-awr khawf,
\q1 Uqshawq paw laqkhaq caer-eu jeq keuvle-eu mae.
\b
\q1
\v 6 Ngar daefdzaq daefdawr-eu lafkhoer,
\q1 “Ngar-aq, tiqjawr-iq nyinyi-aer maq ghaelar” laer aer-eu ma.
\q1
\v 7 Ya’we Miqyaer-or! Nawr ghoer mr-eu jeq nae,
\q1 Ngaq-euq gawqjawq zifdanni bi yawfnaeq laf-euq mae.
\q1 Nawr, nawq-euq myavpyawq ciqzaf ngae,
\q1 Ngar shaqzanq naf-euq ma.
\b
\q1
\v 8 Ya’we Miqyaer-or! Ngar, nawq-anr gurgaq-eu ma.
\q1 Sanqpaq Miqyaer-anr ngar tanqshar-eu ma.
\q1
\v 9 “Ngar, duqkhanq-anr ir ngae, ngaq-euq shiq aqjeq gardanr tsoeq-eu la?
\q1 Mirtsaq-euq shaqjaev nawq-anr jaceuq taef-a lor?
\q1 Nawq-euq yawtsaq yawdawr-euq garkawv dawqdzawr mrnya taef-a laq?
\q1
\v 10 Ya’we Miqyaer-or! Narhaq naeqlaf-awr, ngaq-anr ghawqshaq gaqnaeq laf-awq.
\q1 Ya’we Miqyaer-or! Ngaq-anr cawba-eu ghaq pyeufnaeq laf-awq.”
\q1
\v 11 Nawr, ngaq-euq gharduq tsawrngoer ngoer-eu jeq yur-awr,
\q1 Garnyae nyae-eu jeq lavpyeuf naeqlaf-euq mae;
\q1 Ngar dmluf-eu guqdar paerzeur maeqtsoeq nyaeflaev-awr,
\q1 Laqkhaq caer-eu jeq bidm naeqlaf-euq mae.
\q1
\v 12 Khoermirnae, ciqcurni maqjawr-aer, ngaq-euq khanqsaer-anr nae,
\q1 Car-awr nawq-anr jaceuq-eu ma.
\q1 Ngaq-euq Miqyaer pyeuf-eu Ya’we Miqyaer-or!
\q1 Ngar, nawq-anr mqmaq maqbyav yarzir jaceuq ma.
\c 31
\s1 Ngaq-anr Taqbi Shafdawr-ir Naeqlaf
\d Car-eu paw sheuqghae-eu aqyuif ghaq-anr bofnaeq-euq, Daqbir-euq cardawq
\q1
\v 1 Ya’we Miqyaer-or! Ngar, nawq-anr ghoe ma.
\q1 Ngaq-anr tiqjawr-iq taqbi shafdawr-ir naeqlaf;
\q1 Nawq-euq tsaq-awr dawr-eu lafkhoer, ngaq-anr bibuq-ir naeqlaf-awq.
\q1
\v 2 Nawq-euq naqbawr, ngaq-anr ciqkhmr ghaelef naeqlaf-awr,
\q1 Ngaq-anr yawkawr-aer bibuq-ir naeqlaf-awq.
\q1 Ngaq-euq caevzafduq logur pyeufnaeq laf-awr;
\q1 Ngar yabuq-ir ni, lofpir-eu zif-eu lanrlof pyeufnaeq laf-awq.
\b
\q1
\v 3 Aqjeq mirnae aernar-aq, nawr-aq, ngaq-euq lanrlof hawr-eu logur pyeuf-eu mae.
\q1 Khoermirnae, nawq-euq tsawrmyanr baqda’nae,
\q1 Ngaq-anr sheuqghae-awr sheuqmaeq naeqlaf-awq.
\q1
\v 4 Nawr, ngaq-euq ghaq pyeuf-eu mirnae,
\q1 Aqyawfmaf nae yawzaf-anr khmrtaq-euq lanrju-anr nae, gheudov naeqlaf-awq.
\q1
\v 5 Ngar, ngaq-euq saflar, nawq-euq aqlaf-euq lafkhoer a’naeq ma.
\q1 Yawtsaq yawdawr-euq Miqyaer pyeuf-eu, Ya’we Miqyaer-or!
\q1 Nawr, ngaq-anr kakhof naeqlaf-euq mae.
\b
\q1
\v 6 Ngar, gardanr maqtsoeq-eu tanqpanq aqma mawrkawr-anr noeqpoeq-eu deuq-anr byae-euq ma.
\q1 Ngar, Ya’we Miqyaer-anr taef-aer ghoe-eu ma.
\q1
\v 7 Nawr ghawqshaq gaqnya-eu gar, ngar laqkhaq caer-awr lurgha caergha ma.
\q1 Aqjeq mirnae aernar-aq, ngar shaqzanq daqluf-eu gar,
\q1 Nawr hawmawr-awr, ngaq-euq nuima saflar shaq-awr zanq-eu siqnya-eu mae.
\q1
\v 8 Nawr, ngaq-anr muir-eu deuq-euq aqlaf-euq lafkhoer maqbi anrlerni,
\q1 Nawr, ngaq-euq aqkuir-anr jerloni ghae-eu jawrduq-anr ciqtaq naeqlaf-euq mae.
\b
\q1
\v 9 Ya’we Miqyaer-or! Ngar shaq-awr zanqluf-eu mirnae,
\q1 Ngaq-anr ghawqshaq gaqnaeq laf-awq.
\q1 Ngar nuima cawv-eu mirnae, ngaq-euq myavnuiv ghaq baq-awr,
\q1 Ngaq-euq nuima saflar hawr-eu ngaq-euq mawrdo khawf, ghaq baq mir-a.
\q1
\v 10 Ngaq-euq daefzir nuima cawv-eu lafkhoer zir jirle luf-awr,
\q1 Ngaq-euq arkhof arla-aq, saf safma ghawr-eu lafkhoer jirleluf mir-a.
\q1 Ngaq-euq yawlaeq yawca-euq baqda’nae, ngar ghaq juq-ir luf-awr,
\q1 Ngaq-euq shaqyoeq shaqlaf ghaq baq-ir luf mir-a.
\b
\q1
\v 11 Ngaq-anr muir-eu tsawrhaq dawqtawvluf, ngaq-anr aerdoer-awr,
\q1 Ngaq-euq dawqpae jawr-eu deuq par aerdoer dzaeq-eu mae.
\q1 Ngar myavpyawq shuq-eu tsawrhaq, ngaq-anr guv-awr,
\q1 Lafnyir paw ngaq-anr mawr-euq tsawrhaq dawqpae maqoeni caev-eu mae.
\q1
\v 12 Aqcawq, ngaq-anr shirbyov-euq tsawrhaq-anr lof-aer, ngaerjir naeqlaf-euq mae.
\q1 Ngar-aq, meur-ir-euq oeqlanq-anr dur-eu mir-a.
\q1
\v 13 Aqcawq ghawqmya’ni jabu jadoer-eu, ngaq-anr gaqlar luf-eu mirnae,
\q1 Guvlar paq-aer ghae-eu jeq yawqpaw navluf tiqjawq javluf-eu mae.
\q1 Aqyawfmaf tiqgar uiqler-awr,
\q1 Ngaq-euq daefzir-anr deuqni maeqbawq bawqluf ngae,
\q1 Ngaq-anr saef-eu laer bawqtov tovluf-eu mae.
\b
\q1
\v 14 Aerkhawf, Ya’we Miqyaer-or! Ngar lawnmr-aq, nawq-anr ghoe ma.
\q1 “Nawr-aq, ngaq-euq Miqyaer ma” laer ngar aer ma.
\q1
\v 15 Ngaq-euq arnan aryamq-aq, nawq-euq aqlaf-euq lafkhoer jav-eu mae.
\q1 Ngaq-anr muir-eu deuq-euq aqlaf-anr nae hawr-eu,
\q1 Ngaq-anr khaeq-awr khav-eu deuq-anr nae bibuq-ir naeqlaf-awq.
\q1
\v 16 Nawq-euq myavpyawq-euq yawshaef, nawq-euq kuirlaf zaqkhav-euq khoertav byadav naeqlef-awr,
\q1 Nawq-euq ghawqshaq gaq-eu jeq-euq baqda’nae, ngaq-anr kakhof naeqlaf-awq.
\q1
\v 17 Ya’we Miqyaer-or! Ngar, nawq-anr kur-euq mirnae,
\q1 Ngaq-anr daq taqbi ga naeqlaf.
\q1 Tsawrcawv deuq-anr, daq biga-ir-awr,
\q1 Aqyawf maf-anr lmqbymr-euq lafkhoer ciqcurni bijawr-ir-awq.
\q1
\v 18 Nuima huiq-awr janrghae-eu lafkhoer,
\q1 Tsaq-awr dawr-eu tsawrhaq-anr hawdoer-awr khanqsaer jaevjaev-aer,
\q1 Jaqmyawf myawf-eu maeqluq deuq, ciqcur savni bipyeuf-ir-awq.
\b
\q1
\v 19 Or-oq, nawq-anr guv-eu deuq-euq khoertav bi keuvle-awr,
\q1 Nawq nae tsawrhaq-euq zaqdeuq-euq maeqshi,
\q1 Nawq-anr ghoe-eu deuq-euq gharduq laeqhmq taq-euq yawmuiq jeq arnavni huiq-eu nga.
\q1
\v 20 Nawr, aqyawf maf-anr tsawrhaq-euq bawqtov-anr nae bibuq-ir ni,
\q1 Nawq-euq maeqshi jav-eu zaftaq-euq jawrduq-anr sheuqzaf-awr;
\q1 Caecawq shar-eu maeqlar deuq-anr nae,
\q1 Nawr, aqyawf maf-anr nawq-euq saeqghawv-euq lafkhoer bi jawrzaf taq-eu mae.
\b
\q1
\v 21 Ya’we Miqyaer-anr jaceuq ma.
\q1 Aqjeq mirnae aernar-aq, zifdanni ghae-eu meuq-euq lafkhoer,
\q1 Aqyawf, ngaq-anr aqyawf-euq zanqler paq-aer muiq-eu ghawqshaq gaq-eu jeq bimawr naeqlaf-euq mae.
\q1
\v 22 “Nawq-euq myavnuiv maqmawr-eu gar, ngaq-anr taedzae naeqlaf-euq ngar-a” laer ngar ardzaeq-aer ngaeqkawr-euq mir-a.
\q1 Aerkhawf, ngar, nawq-anr gurgaq ngae, ngar tanqshar-eu tersar-anr, nawr narhaq naeqlaf-euq mae.
\b
\q1
\v 23 Or-oq, nawmaf, Miqyaer-euq tsawrshawr deuq-or!
\q1 Ya’we Miqyaer-anr gaq-awq!
\q1 Aqjeq mirnae aernar-aq, Ya’we Miqyaer, sarjax zif-eu tsawrhaq deuq-anr hawpir naeq-awr,
\q1 Nuima huiq-eu tsawrhaq-anr byanbyan’ni janrkhof naeq-eu mae.
\q1
\v 24 Ya’we Miqyaer-anr noeqtmq-eu yawqghaq navluf, nuima mrdeur-awr khaqduqni ghaelar-awq.
\c 32
\s1 Iqbax-anr Buq-ir-awr Laqkhaq Caer-eu
\d Daqbir-euq cardawq, Maqsaqkir\f + \fr 32:0 \fk Maqsaqkir \ft Car-eu paw-euq dawq tiq dawq, dzardziv dziv-eu laer aermawf-eu mae.\f* kawqsheu
\q1
\v 1 Yawqha-euq iqbax bi daeqkaq-awr,
\q1 Yawqha-euq yawbanq yawlaeq-euq gharduq,
\q1 Iqbax bipyaeq-euq tsawrhaq-aq, guiqlanq huiq-eu mae.
\q1
\v 2 Saflar-euq lafkhoer jaqmyawf maershuir maqanr-aer,
\q1 Ya’we Miqyaer yawlaeq yawca maq sawxnaeq-euq tsawrhaq-aq, guiqlanq huiq-eu mae.
\b
\q1
\v 3 Ngar ciqcurni jawr ngae, ngar nan’ga-i manr-eu mirnae,
\q1 Ngaq-euq shaqyoeq gui-ir luf-eu mae.
\q1
\v 4 Uqcif nan’ghanr maqaer, nawq-euq aqlaf, ngaq-euq khoertav kanluf-eu mirnae;
\q1 Ngar daef-eu jeq, jawrla-euq yawgui lof-aer pyeuflar taq-euq mir-a.
\qs Sela.\qs*
\b
\q1
\v 5 Ngar, ngaq-euq yawlaeq yawca maqzafni,
\q1 Ngaq-euq iqbax nawq-anr ja’naeq-euq ma.
\q1 Ngar heulof-aer aer-euq ma, “Ngar, ngaq-euq yawbanq yawlaeq, Ya’we Miqyaer-anr aerdovnaeq ma.”
\q1 Khoerngae, nawr, ngaq-euq yawbanq yawlaeq-anr sivbyov naeqlaf-euq mae.
\qs Sela.\qs*
\b
\q1
\v 6 Heu-euq baqda’nae, nawq-anr sarjax zif-eu yawqghaq navluf,
\q1 Nawq-anr mawrnya-eu aryamq pyeuf ngae,
\q1 Nawq-anr guiqlanqshar taef-a.
\q1 Ircuf ghawqmya’ni danqlar-eu khawf,
\q1 Yawduq bawni, aqyawf-euq dawqpae maq danqkeuv lar-ar.
\q1
\v 7 Nawr-aq, ngar caevzafduq pyeuf-eu mae.
\q1 Nawr, ngaq-anr gardzaq garkawv maqbi keuvle-aer hawpir naeqlaf-awr;
\q1 Nawr, ngaq-euq tiqjawq buq-ir-euq cardawq nae tsanrlanr naeqlaf-eu mae.
\qs Sela.\qs*
\b
\q1
\v 8 Miqyaer aer-eu, “Ngar, nawr ya’ir-eu garma, nawq-anr maeqnaeq-awr bi ganrlar ma.
\q1 Ngar, nawq-anr, ngaq-euq myavnuiv nae sheuqghaenaeq ma.
\q1
\v 9 Ghovshaw nya-eu jeq maqanr-eu manq hawr-eu manqtanqlav lof-aer taqghae.
\q1 Aqjeq mirnae aernar-aq, aqyawf maf-aq, maeqkawf hawr-eu maeqkaf dawv-awr nae tsanr-eu maqngeur nar-aq, nawq-euq dawqpae maqlar-a.”
\b
\q1
\v 10 Tsawrcawv-aq, nuima cawv-eu ghawqmya jeq yadaq taef-a;
\q1 Aerkhawf, Ya’we Miqyaer-anr ghoe-eu tsawrhaq-euq tiqjawq, ghawqshaq gaq-eu jeq jav taef-a.
\q1
\v 11 Tsaq-awr dawr-eu tsawrhaq deuq-or!
\q1 Ya’we Miqyaer-euq lafkhoer laqkhaq caer-awr lurgha caergha-awq.
\q1 Nuima dawrcoeni ghae-eu tsawrhaq dawqtawvluf, laqkhaqcaer duidui-awr gur-awq.
\c 33
\s1 Huiq-awr Muiq-eu Ya’we Miqyaer
\q1
\v 1 Tsaq-awr dawr-eu tsawrhaq deuq-or!
\q1 Ya’we Miqyaer-euq lafkhoer laqkhaq caer-awq.
\q1 Dawrcoeni ghae-eu tsawrhaq, aqyawf-anr jaceuq-eu tsaq mae.
\q1
\v 2 Deur-mq cuq diq-awr Ya’we Miqyaer-anr jaceuq-awq!
\q1 Tser cav tsof-eu deur-mq ma, diqdiq-aer car-awr aqyawf-anr jaceuq-awq.
\q1
\v 3 Miqyaer-anr cardawq yawshuif carnaeq-awq.
\q1 Deur-mq yawmuiq-aer diq-awr laqkhaq caer-eu lafkhoer gur-awq.
\b
\q1
\v 4 Ya’we Miqyaer-euq dawq-aq, tsaq mae.
\q1 Aqyawf nae mr-euq gar dawqtawvluf yawtsaq yawdawr-euq lafkhoer mr-euq mae.
\q1
\v 5 Miqyaer tsaq-awr dawr-eu jeq hawr-eu dawr-awr tsaq-eu jeq-anr gaq-awr,
\q1 Mirtsaq-euq khoertav Ya’we Miqyaer-euq yawmuiq jeq byanluf-eu mae.
\b
\q1
\v 6 Mqdeuq-anr Ya’we Miqyaer-euq dawq nae bae-awr,
\q1 Mqtav tsaeq-eu jeq dawqtawvluf, aqyawf-euq khaqmae-euq saf nae bae-euq mae.
\q1
\v 7 Aqyawf, iqmalavshav-euq ircuf-anr irtuiv tuiv-awr, ircuf-euq yawnaf, ircuf taqduq-anr bijav-euq mae.
\b
\q1
\v 8 Mirtsaq dawqtawvluf, Ya’we Miqyaer-anr guv-awr;
\q1 Mirtsaq tanqkhawr-anr kharjawr-eu deuq aqyawf-anr zeu-awq.
\q1
\v 9 Aqjeq mirnae aernar-aq, aqyawf nae kharaer-euq jeq javlar-awr;
\q1 Aqyawf nae dawq bif-euq lof-aer zifdanni javluf-eu mae.
\b
\q1
\v 10 Ya’we Miqyaer, mirkhanq tsawrjeuq-euq maeqbawq-anr yawqngaef-aer bipyeuf-ir-awr;
\q1 Tsawrhaqzaq nae bawqtov tov-euq jeq, gardanq maqbi tsoeqlerni janrnaeq-eu mae.
\q1
\v 11 Ya’we Miqyaer-euq maeqbawq-aq, mqmaq maqbyav yarzir zif-awr,
\q1 Aqyawf-euq nuima-euq bawqtov-aq, yawqzir navluf-euq gharduq zif-eu mae.
\q1
\v 12 Miqyaer nae aqyawf-euq jeqbir lof-aer tserdov-euq tsawrhaq;
\q1 Ya’we Miqyaer-anr, aqyawf maf-euq Miqyaer bipyeuf-eu tsawrjeuq tsawrca-aq, guiqlanq huiq-eu mae.
\b
\q1
\v 13 Ya’we Miqyaer, mqtav nae hawkalef ngae;
\q1 Tsawrhaq-euq zaqdeuq dawqtawv luf-anr hawmawr luf-eu mae.
\q1
\v 14 Aqyawf, aqyawf-euq jawrduq-anr nae, mirtsaqzaq dawqtawv luf-anr hawluf-eu mae.
\q1
\v 15 Aqyawf nae aqyawf ghaq aqyawf-aer nuima bae’anr naeq-awr;
\q1 Aqyawf, aqyawfmaf kharmr-eu jeq-anr sharnoeq sharsawx-eu mae.
\q1
\v 16 Sanqpaq tiq ghaq, guirmaf myaq-eu mirnae buq-ir nya-eu maqngeur-a.
\q1 Ghaq khav-eu tiq ghaq, ghaq yawkhav mirnae, dzeur-ir nya-eu maqngeur-a.
\q1
\v 17 Ghaqler-eu gharduq manq-anr noeqtmq-eu-aq, gardanr maqtsoeq-a.
\q1 Aqyawf-euq ghaq yawkhav khawf, tiqghaq-anr-iq maqbi buq-ir nya-a.
\b
\q1
\v 18 Hawsher-eq, Ya’we Miqyaer-euq myavnuiv-aq, aqyawf-anr guv-eu tsawrhaq hawr-eu,
\q1 Aqyawf ghawqshaq gaq-eu jeq-anr noeqtmq-eu tsawrhaq-anr hawluf-eu mae.
\q1
\v 19 Aqyawf maf-euq nuima saflar shir-eu jeq-anr nae bibuq-ir-awr,
\q1 Maef-awr shuf ngae bi daefdzeur nya’ni ngaeqghae naeq-eu mae.
\b
\q1
\v 20 Aqdui-euq nuima saflar, Ya’we Miqyaer-anr dawq ma.
\q1 Aqyawf-aq, aqdui-anr cawba-eu aqdui-euq daeqdaqduq pyeuf-eu mae.
\q1
\v 21 Aqdui, aqyawf-euq shawr-eu tsawrmyanr-anr ghoe-euq mirnae,
\q1 Aqdui-euq nuima, aqyawf-euq lafkhoer laqkhaq yacaer taef-a.
\q1
\v 22 Ya’we Miqyaer-or! Nga’maf, nawq-anr noeqtmq-eu lof-aer,
\q1 Nawq-euq ghawqshaq gaq-eu jeq, nga’maf-euq khoertav bi keuvle naeqlaf-awq.
\c 34
\s1 Myeufhaw-awr, Miqyaer-euq Yawmuiq Hawmawr-awq
\d Daqbir tsawruq uq-ir-euq geuf-awr,\f + \fr 34:0 \fk Daqbir tsawruq uq-ir-euq geuf-euq \ft Garkawv heukawv-aq, 1Sml 21:10-15 lafkhoer anr-eu mae.\f* Aqbirmaqlaev-euq maeqshi nae bi taedzae-awr yadov-ir-euq, Daqbir-euq cardawq
\q1
\v 1 Ngar aqmyanluf, Ya’we Miqyaer-anr jaceuq ma;
\q1 Ngaq-euq khaqmae, maq naqlerni aqyawf-anr jaceuq ma.
\q1
\v 2 Ngaq-euq nuima saflar, Ya’we Miqyaer-euq lafkhoer khanqsaer jaev ma;
\q1 Nuima nanqyuni ghae-eu tsawrhaq yagaq ngae, laqkhaqcaer taef-a.
\q1
\v 3 Or-oq, ngaq naeq-aer Ya’we Miqyaer-anr ciqhuiq ciqmanr lar-awq;
\q1 Aqdui tiqkawv lof-aer, aqyawf-euq tsawrmyanr-anr ciqpoeq ciqgor kar-eur.
\b
\q1
\v 4 Ngar, Ya’we Miqyaer-anr pov ngae,
\q1 Aqyawf, ngaq-anr narhaq naeqlaf-awr,
\q1 Ngar guv-eu jeq dawqtawv luf-anr nae,
\q1 Ngaq-anr bibuq-ir naeqlaf-euq mae.
\q1
\v 5 Aqyawfmaf, aqyawf-anr haw ngae, yawshaef byalar-awr,
\q1 Aqyawf maf-euq myavpyawq daq maqya ga-ar.
\q1
\v 6 Irshaqzaq heughaq gur-eu gar,
\q1 Ya’we Miqyaer narhaq naeqlaf-awr,
\q1 Aqyawf-euq gardzaq garkawv dawqtawv luf-anr nae,
\q1 Bibuq-ir naeqlaf-euq mae.
\q1
\v 7 Ya’we Miqyaer-euq mqtav ghaqkhaer,
\q1 Miqyaer-anr guv-eu deuq-euq tiqjawq lofjawq taq-awr,
\q1 Aqyawf maf-anr bibuq-ir-eu mae.
\q1
\v 8 Haeq, myeufhaw-awr Ya’we Miqyaer-aq,
\q1 Yawmuiq ngar-a laer hawmawr-awq!
\q1 Aqyawf-anr ghoe-eu tsawrhaq-aq, guiqlanq huiq-eu mae.
\q1
\v 9 Miqyaer-euq tsawrshawr deuq-or!
\q1 Ya’we Miqyaer-anr guv-awq.
\q1 Aqyawf-anr guv-eu tsawrhaq-aq, tiqjeq-iq maqnym-ar.
\q1
\v 10 Arlaqjaqshir zaqguq dzaq-eu maqjav-aer maef-eu gar keuv-eu khawf,
\q1 Ya’we Miqyaer-anr pov-eu deuq-aq, yawmuiq jeq maqnym-ar.
\b
\q1
\v 11 Nawmaf zaqdeuq lar-awr, ngaq-anr narhaq lar-awq.
\q1 Ngar, nawmaf-anr Ya’we Miqyaer-anr guv-eu jeq maeqnaeq nyar.
\q1
\v 12 Yawmuiq jeq ya’mawrni, arnan aryamq-anr gaq-awr, daefzir za’mawf-eu aqsur ghaq le?
\q1
\v 13 Nawq-euq maeqlar yawdoer maqngaeqni yanr-awr,
\q1 Nawq-euq maeqluq jaqmyawf maqmyawfni yanr-awq.
\q1
\v 14 Yawdoer jeq-anr byaer-awr yawmuiq jeq mr-awq.
\q1 Tsaqler dzoerler-eu jeq-anr pov-awr cantae ghae-awq.
\b
\q1
\v 15 Ya’we Miqyaer-euq myavnuiv-aq, tsaq-awr dawr-eu tsawrhaq deuq-anr hawluf-awr,
\q1 Aqyawf-euq naqbawr-aq, aqyawfmaf gur-eu gar narhaq luf-eu mae.
\q1
\v 16 Ya’we Miqyaer-euq myavpyawq-aq, yawdoer jeq mr-eu deuq-anr lavtsoeq-awr,
\q1 Mirtsaq-euq khoertav aqyawf maf-anr maqbi noeqkeuvni deuvtsaev dzae-eu mae.
\q1
\v 17 Tsaq-awr dawr-eu deuq gur-eu gar, Ya’we Miqyaer narhaq naeq-awr,
\q1 Aqyawf maf-anr, aqyawf maf-euq gardzaq garkawv-anr nae bibuq-ir-eu mae.
\q1
\v 18 Ya’we Miqyaer, nuima tsawqpav taq-euq deuq-euq dawqpae jawrluf-awr,
\q1 Aqyawf, nuima ghawqshaq-aer ghae-eu deuq-anr bibuq-ir-eu mae.
\b
\q1
\v 19 Tsaq-awr dawr-eu tsawrhaq shaqzanq ghawqmya’ni yadaq-eu mae.
\q1 Aerkhawf, Ya’we Miqyaer, aqyawf-anr shaqzanq dawqtawv luf-anr nae bibuq-ir-eu mae.
\q1
\v 20 Miqyaer, aqyawf-euq shaqyoeq dawqtawv luf-anr hawpir naeq-awr;
\q1 Shaqyoeq tiqkanq-iq maqbi khaef-ir-a.
\q1
\v 21 Yawdoer jeq, tsawrcawv-anr saef taef-a.
\q1 Tsaq-awr dawr-eu jeq-anr byae-eu tsawrhaq-aq, yarkhaq yabi dar taef-a.
\q1
\v 22 Ya’we Miqyaer, aqyawf-euq kuirlaf zaqkhav deuq-euq nuima saflar-anr kakhof-awr,
\q1 Aqyawf-anr ghoe-eu deuq, tiqghaq-iq yarkhaq dar-eu gar maqya daq-ar.
\c 35
\s1 Hawpir-awr Bibuq-ir Naeqlaf
\d Daqbir-euq cardawq
\q1
\v 1 Ya’we Miqyaer-or! Ngaq-anr caelar-eu deuq-anr caedan naeqlaf-awr;
\q1 Ngaq-anr guirdeuv deuvlar-eu deuq-anr deuvdan naeqlaf-awq.
\q1
\v 2 Daeqdaqduq hawr-eu tanqdaqduq yur-awr nae, gawqyawf yawf-awr ngaq-anr cawba naeqle-awq.
\q1
\v 3 Ganq gheudov-awr, ngaq-anr tae-eu deuq-anr lavnaq-awq.
\q1 Ngaq-euq nuima saflar-anr heulof-aer aernaeq laf-awq,
\q1 “Ngar-aq, nawq-anr bibuq-ir-eu ghaq ma.”
\b
\q1
\v 4 Ngaq-euq daefzir yur-eu laer pov-eu deuq, bi shafdawr-ir-awr daqga-ir luf-ur.
\q1 Ngaq-anr lavnar-eu laer tov-eu deuq, yawbanq yawlanr-aer pyeuf-ir-awr narkhan paw ghof-ir luf-ur.
\q1
\v 5 Aqyawfmaf, jaqlaer-euq maeqshi khaqpuiq lof-aer bipyeuf-awr;
\q1 Ya’we Miqyaer-euq mqtav ghaqkhaer, aqyawf maf-anr taetae-aer cantae luf-ur.
\q1
\v 6 Aqyawf maf-euq garma zanrtsuini bighae-awr yawjur bijur law;
\q1 Ya’we Miqyaer-euq mqtav ghaqkhaer, aqyawf maf-anr taetae-aer can luf-ur.
\b
\q1
\v 7 Tiqjeq-iq maqngeur-eu gar, ngaq-euq daefzir yur-eu laer, aqyawfmaf duqkhanq khanq-awr,
\q1 Garkawv maqjav-eu gar, aqyawfmaf, ngaq-anr khmrpaf-eu laer duqkhanq-anr bawghaf khmrzaf taq-euq mae.
\q1
\v 8 Aqyawf maqnoeq-aer jawr-eu gar, aqyawf-euq khoertav cawv-ir-eu jeq keuvle luf-ur.
\q1 Yawqha nae khmrzaf taq-euq bawghaf-anr yawqha pafler luf-ur.
\q1 Cawv duidui-eu lafkhoer, aqyawf ga’anrghae luf-ur.
\b
\q1
\v 9 Khoerngae, ngaq-euq nuima saflar, Ya’we Miqyaer-euq lafkhoer laqkhaq yacaer-awr;
\q1 Aqyawf-euq kakhof-eu jeq-euq lafkhoer caergha taef-a.
\q1
\v 10 Ngaq-euq shaqyoeq dawqtawvluf heulof-aer aer taef-a,
\q1 “Ya’we Miqyaer-or! Nawq-anr dur-eu aqsur ghaq jawr-eu la?
\q1 Ghaq ardzaeq-aer khav-eu tsawrhaq-anr nae irshaqzaq-anr bibuq-ir-awr,
\q1 Nawqdzaq khavdzaq-eu deuq-anr nae irshaqzaq hawr-eu shaqzaq zanqzaq-anr bibuq-ir-eu mae.”
\b
\q1
\v 11 Tsawrkaq geuf-eu yawghae deuq turlar-awr,
\q1 Aqyawfmaf, ngar maq siqnya-eu jeq-anr keuvni narhaq lar-eu mae.
\q1
\v 12 Ngaq-euq nuima cawv-ir ni,
\q1 Aqyawfmaf, ngaq nae yawmuiq jeq mr-euq gar yawdoer jeq janrkhof naeqlaf-eu mae.
\q1
\v 13 Aerkhawf, aqyawfmaf narluf gawrluf ngae, ngar guqdar paerzeur dm-awr,
\q1 Nuima nanqyuni taq-eu lafkhoer dzardzaq sheuq-euq ma;
\q1 Khoernar-aq, ngar guiqlanq shar-eu, ngaq-euq nuima-anr ghofkhoflar paq-aer shar-euq ma.
\q1
\v 14 Ngar, yawqha-euq maernmr hawr-eu cawq lof-aer sawx-awr luvlav mr-awr;
\q1 Yawqha-euq aqma-euq gharduq tsawrngoer ngoer-eu lof-aer, ghawqshaq-aer awbyav-euq ma.
\b
\q1
\v 15 Aerkhawf, ngar sanqtiftif ngae,
\q1 Aqyawfmaf laqkhaq caer-eu lafkhoer, tiqkawv lof-aer uiqler-awr,
\q1 Ngaq-anr muir-eu laer bymrler taef-a laer ngar maq siqnya-aq.
\q1 Aqyawfmaf, maq naqlerni ngaq-anr gheupyaeq lar-eu mae.
\q1
\v 16 Miqyaer-anr maqzeu-aer aqjaf jaf-eu deuq yawbui-anr jawr-awr,
\q1 Ngaq-anr aqyawf maf-euq seuq teufhaw naeqlaf-eu mae.
\b
\q1
\v 17 Sanqpaq Miqyaer-or! Nawr aqmyan keuvni hawhaw-aer jawr-eu laer ghae-eu le?
\q1 Poeq-eu ngaq-euq daefzir-anr arlaqjaqshir lavcawv lar-eu gar nae bidzeur-ir naeqlaf-awq.
\q1
\v 18 Tsawrhaq baqmaf mafma uiqler taq-awr jawr-eu maeqshi,
\q1 Nawq-euq guiqlanq-anr jaceuq ma.
\q1 Tsawrhaq ghawqmya’ni ghae-eu maeqshi, ngar, nawq-anr jaceuq ma.
\b
\q1
\v 19 Ngar tiqjeq-iq maqlaeq-eu gar muir-eu deuq,
\q1 Ngaq-euq baqda’nae laqkhaq taqbi caer law.
\q1 Tiqjeq-iq maqngeur-eu gar, ngaq-anr byae-eu deuq myavtaev taqbi taevcawq law.
\q1
\v 20 Aqjeq mirnae aernar-aq, aqyawfmaf tsaqler dzoerler-eu dawq maqngaeq-aer,
\q1 Mirkhanq-anr jawr-eu ciqcurni ghae-eu tsawrhaq-anr maershuir shuir-eu jeq tov-eu mae.
\q1
\v 21 Aqyawfmaf, ngaq-anr muir-eu laer khaqmae ghawqloeni mrnga-awr aer-eu,
\q1 “Haeqde-eq, haeqde-eq! Nga’maf-euq myavnuiv nae mawrjir-euq ma.”
\b
\q1
\v 22 Ya’we Miqyaer-or! Nawr, heu-anr mawrjir taq-euq mae;
\q1 Ciqcurni taq jawrbyov naeqlaf.
\q1 Sanqpaq Miqyaer-or! Ngaq-anr nae ghawqmanr-aer taq jawrkaq naeqlaf.
\q1
\v 23 Ngaq-euq Sanqpaq, ngaq-euq Miqyaer-or!
\q1 Ngaq-euq gardzaq hawr-eu ngaq-euq garkawv-euq gharduq,
\q1 Tsawqtur-awr, yawqhar yawqha lavzor-awr japir naeqlaf-awq.
\q1
\v 24 Ngaq-euq Miqyaer pyeuf-eu Ya’we Miqyaer-or!
\q1 Nawr tsaq-awr dawr-eu gar tsaqni, ngaq-anr japir naeqlaf-awr;
\q1 Ngaq-euq baqda’nae aqyawfmaf laqkhaq taqbi caer law.
\q1
\v 25 Aqyawf maf-euq nuima-euq lafkhoer heulof-aer taqbi aer law,
\q1 “Haeq, aqdui nae kharnoeq-euq lof-aer pyeuflar-euq ngar-a.”
\q1 Aqyawfmaf heulof-aer taqbi aer law,
\q1 “Aqduimaf nae aqyawf-anr myeufanr-euq ma.”
\b
\q1
\v 26 Ngar narluf-eu gar laqkhaq caer-eu deuq,
\q1 Daq biga-ir-awr yawbanq yawlanr-aer bipyeuf-ir law.
\q1 Ngaq-anr janrghaehaw lar-eu deuq,
\q1 Daqga-eu jeq hawr-eu shafdawr-eu jeq yadm luf-ur.
\b
\q1
\v 27 Ngar tsaq-awr dawr-eu jeq mr-eu gar nuikhanr shir-eu tsawrhaq deuq,
\q1 Laqkhaq caer-eu mirnae gurgur-aer bi caergha law;
\q1 Aqyawfmaf maq naqlerni heulof-aer bi’aer law,
\q1 “Aqyawf-euq kuirlaf zaqkhav muiqlar sanrlar-eu gar nuikhanr shir-eu Ya’we Miqyaer-anr ciqhuiq ciqmanr kar-eur.”
\q1
\v 28 Khoernar-aq, ngaq-euq maeqlar,
\q1 Nawq-euq tsaq-awr dawr-eu garkawv ngaeq-awr,
\q1 Nan’ga-i nawq-anr jaceuq ma.
\c 36
\s1 Tsawrhaq Yawdoer, Miqyaer Yawmuiq
\d Car-eu paw sheuqghae-eu aqyuif ghaq-anr bofnaeq-euq, Ya’we Miqyaer-euq kuirlaf zaqkhav pyeuf-eu Daqbir-euq cardawq
\q1
\v 1 Tsawrcawv banq-awr laeq-eu garkawv,
\q1 Ngaq-euq nuima-euq lafkhoer anr-eu dawq-aq, heulof-aer ma.
\q1 Aqyawf-euq myavkhae,
\q1 Miqyaer-anr guv-eu jeq maqjav nga.
\q1
\v 2 Aqyawf, yawqha-euq myavkhae, yawqhar yawqha japoeq taq-euq mirnae,
\q1 Tiqjawr-iq yawqha-euq yawlaeq yawca hawdov-awr byae-eu jeq maqanr-a.
\q1
\v 3 Aqyawf-euq khaqmae-aq, yawcawv hawr-eu jaqmyawf maershuir-euq dawq ngaeq-awr;
\q1 Aqyawf tsawrganr anr-eu lof-aer daef-awr yawmuiq jeq mr-eu byaertsaev tsaev-euq mae.
\q1
\v 4 Aqyawf yufzar-anr jawr-awr nae yawcawv jeq tov-awr;
\q1 Aqyawf maqmuiq-eu garma-anr can’ghae-eu mae.
\q1 Aqyawf yawdoer jeq-anr nuidav maqdav-a.
\b
\q1
\v 5 Ya’we Miqyaer-or!
\q1 Nawq-euq ghawqshaq gaq-eu jeq-aq, mq-euq khoertav jav-awr;
\q1 Nawq-euq sarjax zif-eu jeq-aq, mqdmr-anr tuv-eu mae.
\q1
\v 6 Nawq-euq tsaq-awr dawr-eu jeq-aq,
\q1 Zawr huiq-eu gawqjawq deuq lof-aer dur-awr;
\q1 Nawr yarkhaq dar-eu jeq-aq, zawr naf-eu mae;
\q1 Ya’we Miqyaer-or! Tsawrhaqzaq hawr-eu jeqzaq deuq-anr,
\q1 Nawr, ngaeqghae luf-eu mae.
\b
\q1
\v 7 Miqyaer-or! Nawr ghoer-awr gaq-eu jeq,
\q1 Arnavni poeq-awr lawq-eu nga!
\q1 Heu-euq baqda’nae, nawq-euq aqdanr-euq narshmr-euq uqmov,
\q1 Tsawrhaqzaq ghoelar-eu mae.
\q1
\v 8 Nawq-euq nymr-euq lafkhoer javbyan taq-euq jeq-euq baqda’nae,
\q1 Aqyawfmaf tiqbyan tiqlof nuikhanr shir-awr;
\q1 Nawr, aqyawf maf-anr, nawq-euq laqkhaq caer-eu lawrgawv-anr nae bidawr-euq mae.
\q1
\v 9 Aqjeq mirnae aernar-aq, nawr daef-eu jeq bif-eu cuq jav-awr;
\q1 Nawq-euq yawshaef-euq lafkhoer, nga’maf yawshaef mawrnya-eu ma.
\b
\q1
\v 10 Maq tsaevlerni, nawq-anr siqnya-eu deuq-anr, nawq-euq ghoer-awr gaq-eu jeq bif-awr;
\q1 Nuima yawdawr deuq-anr, nawq-euq tsaq-awr dawr-eu jeq bif-awq.
\q1
\v 11 Nuima huiq-eu tsawrhaq-euq aqkuir, ngaq-anr taqbi caelar naeqlaf;
\q1 Tsawrcawv-euq aqlaf nae, ngaq-anr taqbi taedzae naeqlaf.
\q1
\v 12 Haeq, yawlaeq yawca jeq mr-eu deuq, coq-ir shaw-euq mae;
\q1 Aqyawfmaf mirtsa bi daecoq ghae-awr, maqpar turlar nya-eu mae.
\c 37
\s1 Tsawrmuiq Tsawrdoer-euq Jeqbir
\d Daqbir-euq cardawq
\q1
\v 1 Yawdoer jeq mr-eu deuq-euq baqda’nae nuima taqlanr,
\q1 Yawlaeq yawca jeq mr-eu deuq-anr myavnav taqnav.
\q1
\v 2 Aqjeq mirnae aernar-aq, ghawqmyanr maqghae-aer,
\q1 Aqyawfmaf yarmof lof-aer bi myaqdzae-awr,
\q1 Javgav lof-aer nyoeq-ir jir taef-a.
\b
\q1
\v 3 Ya’we Miqyaer-anr ghoe-awr, yawmuiq jeq mr-awq.
\q1 Mirtsaq-euq khoertav jawr ngae, sarjax zif-eu ghaq naeq-aer cawq-awq.
\q1
\v 4 Ya’we Miqyaer-euq lafkhoer laqkhaq caer-awq;
\q1 Aqyawf, nawq-euq nuima geufmawf-eu jeq bifnaeqlaf taef-a.
\b
\q1
\v 5 Nawq-euq garma Ya’we Miqyaer-anr a’naeq-awr,
\q1 Aqyawf-anr ghoe-awq;
\q1 Khoerlof-aer nar-aq, aqyawf, nawq-anr ngaeqghae naeqlaf taef-a.
\q1
\v 6 Aqyawf, nawq-euq tsaq-awr dawr-eu jeq-euq yawshaef bi byalar-awr;
\q1 Nawq-euq dawr-awr tsaq-eu jeq nan’ghanr lof-aer bi pyeuflar taef-a.
\b
\q1
\v 7 Ya’we Miqyaer-euq lafkhoer ghaqnaq naq-awr,
\q1 Or-awr nae aqyawf-anr dawq-awq;
\q1 Yawdoer mr-eu bawqtov mrpyeuf-awr garma khardov-ir-eu paw muiqlar sanrlar-eu deuq-euq baqda’nae nuima taqlanr.
\b
\q1
\v 8 Nuima paer-eu naq-awr, nuima nuipaer byaerdzae-awq.
\q1 Nuima taqlanr. Heu-aq, deuqlar narlar-eu jeq bi dovlar-eu taef mae.
\q1
\v 9 Aqjeq mirnae aernar-aq, tsawrdoer-aq, yabi deuvtsaev dzae-eu khawf,
\q1 Ya’we Miqyaer-anr dawq-eu deuq-aq, jeqbir of-awr mirkhanq za taef-a.
\b
\q1
\v 10 Aqjeq mirnae aernar-aq, ghawqmyanr maqghae-aer tsawrcawv yabyov-ir jir taef-a.
\q1 Nawr, aqyawf-euq jawrduq sharnoeq-awr nae pov khawf, maq povmawr nya-ar.
\q1
\v 11 Aerkhawf, nuinanq nuiyu anr-eu deuq-aq, jeqbir of-awr mirkhanq za taef-a.
\q1 Khoernar-aq, aqyawfmaf nuisar of-eu jeq byan-eu mirnae laqkhaq yacaer taef-a.
\b
\q1
\v 12 Tsawrcawv-aq, dawrcoeni ghae-eu tsawrhaq-anr muir-eu jeq tov-awr,
\q1 Aqyawf-euq seuq teufhaw naeq-eu mae.
\q1
\v 13 Sanqpaq Miqyaer, aqyawf-euq arnan keuvle luf-eu gar mawrnya-eu mirnae, aqyawf-anr uir-eu mae.
\b
\q1
\v 14 Irshaqzaq hawr-eu shaqzaq zanqzaq-anr lavcoq-awr,
\q1 Dawrcoeni daef-eu deuq-anr deuvsaef-eu gharduq;
\q1 Tsawrcawv, micaer ghawrdov-awr, kav ngofdav taq-euq mae.
\q1
\v 15 Aqyawf maf-euq micaer-aq, yawqha-euq nuima-anr tsawvbyoe-awr,
\q1 Aqyawf maf-euq kavmyaq khawf, yabi ngawqkhaefjir taef-a.
\b
\q1
\v 16 Tsaq-awr dawr-eu tsawrhaq uicuiv taef-aer jav-eu khoer-aq,
\q1 Tsawrcawv deuq pyurshuir ghawqmya’ni jav-eu navmaqtser muiqdzaeq-eu mae.
\q1
\v 17 Aqjeq mirnae aernar-aq, tsawrcawv-euq lafdu yakhaef-ir taef-a.
\q1 Aerkhawf, Ya’we Miqyaer, tsaq-awr dawr-eu tsawrhaq-anr gheuturnaeq taef-a.
\b
\q1
\v 18 Ya’we Miqyaer, dawrcoeni ghae-eu tsawrhaq-euq arnan siqnya-awr,
\q1 Aqyawf maf-euq jeqbir-aq, mqmaq maqbyav yarzir zif taef-a.
\q1
\v 19 Aqyawfmaf, yawdoer aryamq keuvle khawf, maqya shafdawr-aer;
\q1 Maef-awr shuf-eu arnan keuvle khawf, tiqdaev dzaq-eu jeq jav taef-a.
\b
\q1
\v 20 Aerkhawf, tsawrcawv-aq, yacawv-ir taef-a;
\q1 Ya’we Miqyaer-anr muir-eu deuq-aq,
\q1 Poqmuiq haw-euq aryaev lof-aer yabyov-ir-awr,
\q1 Aqyawfmaf uqkhoeq lof-aer yabyov-ir jir taef-a.
\b
\q1
\v 21 Tsawrcawv-aq, sharngaq sharpar-euq jeq, bifkhof tsoeqkhof-eu maqbaw-a.
\q1 Aerkhawf, tsaq-awr dawr-eu tsawrhaq-aq, bif-awr ghawqshaq gaq-eu bi mawrlar-eu mae.
\q1
\v 22 Miqyaer nae guiqlanq bif-euq deuq-aq, jeqbir of-awr mirkhanq za taef-a.
\q1 Aerkhawf, Miqyaer nae yaqkhaer yaq-euq deuq-aq, yabi deuvtsaevdzae taef-a.
\b
\q1
\v 23 Tsawrhaq yawmuiq-euq kuirtof-aq,
\q1 Ya’we Miqyaer nae ciqtsaq taq-euq mae.
\q1 Aqyawf-euq garma-anr Miqyaer nuikhanr shir-eu mae.
\q1
\v 24 Aqyawf coq-ir-eu law-awr khawf, aqdir coqdzae ghae-eu gar maqya keuv-ar,
\q1 Aqjeq mirnae aernar-aq, Ya’we Miqyaer-euq aqlaf, aqyawf-anr gheutur taef-a.
\b
\q1
\v 25 Ngar zaqguq guqhaw-awr, nymq-mr mawqle-euq mir-a;
\q1 Aerkhawf, Ya’we Miqyaer nae tsaq-awr dawr-eu tsawrhaq-anr byaerdzae naeq-euq gar maq mawrhaw-aq;
\q1 Aqyawf-euq aryoeq deuq hawqshar shar-eu khawf maq mawrhaw-aq.
\q1
\v 26 Aqyawf aqmyanluf ghawqshaq gaq-awr bingaq bipar-eu mae;
\q1 Aqyawf-euq aryoeq deuq-aq, guiqlanq huiq-eu mae.
\b
\b
\q1
\v 27 Yawdoer jeq byaer-awr, yawmuiq jeq mr-awq;
\q1 Mqmaq maqbyav yarzir yajawr taef-a.
\q1
\v 28 Ya’we Miqyaer dawr-awr tsaq-eu jeq-anr gaq-eu mirnae,
\q1 Aqyawf-euq tsawrshawr deuq-anr maq byaerdzae-a;
\q1 Aqyawf, aqyawf maf-anr mqmaq maqbyav yarzir hawpirnaeq taef-a.
\q1 Aerkhawf, tsawrcawv-euq aryoeq deuq-aq, yabi deuvtsaevdzae taef-a.
\b
\q1
\v 29 Tsaq-awr dawr-eu tsawrhaq-anr, jeqbir lof-aer mirkhanq of-awr;
\q1 Heu-euq lafkhoer mqmaq maqbyav yarzir yajawr taef-a.
\q1
\v 30 Tsaq-awr dawr-eu tsawrhaq-euq khaqmae-aq,
\q1 Zaqsiq tsawrganr anr-eu jeq ngaeq-awr,
\q1 Aqyawf-euq maeqlar-aq, dawr-awr tsaq-eu jeq ja-eu mae.
\q1
\v 31 Aqyawf-euq Miqyaer-euq zanrdawq, aqyawf-euq nuima-euq lafkhoer anr-eu mirnae,
\q1 Aqyawf kuirtof ciq ngae maqjur-ir-ar.
\b
\q1
\v 32 Tsawrcawv-aq, tsaq-awr dawr-eu tsawrhaq-anr mawqtsov taq-awr,
\q1 Aqyawf-anr saef-eu laer povluf-eu mae.
\q1
\v 33 Aerkhawf, Ya’we Miqyaer, tsaq-awr dawr-eu tsawrhaq-anr,
\q1 Tsawrcawv-euq aqlaf-euq lafkhoer maq byaerdzae yaf-ar;
\q1 Aqyawf-anr yarkhaq dar-eu khawf, yawlaeq nga laer maqya bidar-ar.
\b
\q1
\v 34 Ya’we Miqyaer-anr dawq-awr, aqyawf-euq garma-anr can-awq.
\q1 Aqyawf, nawq-anr ciqgor-awr, jeqbir lof-aer mirkhanq bi’of taef-a;
\q1 Tsawrcawv bi deuvtsaevdzae ngae, nawr ya’mawr taef-a.
\q1
\v 35 Arbawr bawrma yawqha-euq daefduq-anr daef-awr huiq-ir maer-ir-eu lof-aer;
\q1 Tsawrcawv guvlar paq-aer ghae-eu baoq za-euq gar, ngar ya’mawr-euq ma.
\q1
\v 36 Aerkhawf, aqyawf ledzeur-awr,
\q1 Haeq! Aqyawf jawr-eu maqpar ya’mawr-a.
\q1 Ngar, aqyawf-anr povler-euq khawf, aqyawf-anr maq povmawr nya-aq.
\b
\q1
\v 37 Aerkhar maqza-eu tsawrhaq-anr hawtsov taq-awr,
\q1 Dawrcoeni ghae-eu tsawrhaq-anr hawtaq-awq;
\q1 Aqjeq mirnae aernar-aq, tsaqler dzoerlerni mr-eu tsawrhaq-aq,
\q1 Arsaq yawmuiq-aer saqnya taef-a.
\q1
\v 38 Aerkhawf, yawbanq yawlaeq jeq mr-eu deuq-aq, tiqkawv lof-aer yabi lavcawv-awr;
\q1 Tsawrcawv-aq, maeqhu paw yabi deuvtsaevdzae taef-a.
\b
\q1
\v 39 Aerkhawf, Ya’we Miqyaer-aq, tsaq-awr dawr-eu tsawrhaq-anr kakhof naeq-awr;
\q1 Aqyawfmaf gardzaq garkawv ya’mawr-eu aryamq-anr, aqyawf maf-euq gharduq ghaq pyeufnaeq taef-a.
\q1
\v 40 Ya’we Miqyaer, aqyawf maf-anr cawba-awr aqyawf maf-anr bibuq-ir taef-a;
\q1 Aqyawfmaf, Miqyaer-euq lafkhoer caevzaf-eu mirnae,
\q1 Aqyawf, aqyawf maf-anr tsawrcawv-anr nae kakhof-awr bibuq-ir taef-a.
\c 38
\s1 Miqyaer-or! Cawba Naeqlaf-awq
\d Noeqmawr-awr noeqkeuv-eu Daqbir-euq cardawq
\q1
\v 1 Ya’we Miqyaer-or! Nawr nuima paer-eu lafkhoer, ngaq-anr taq maeqpar naeqlaf;
\q1 Nawr nuimapaer duidui ngae, ngaq-anr taqdaeq naeqlaf.
\q1
\v 2 Aqjeq mirnae aernar-aq, nawq-euq kavmyaq ngaq-anr beuvtsov taq-awr,
\q1 Nawq-euq aqlaf, ngaq-anr daeqaw taq-euq mir-a.
\b
\q1
\v 3 Nawr nuima paer-eu mirnae, ngaq-euq shiqshaq yawtsaq yawtsanr jeq maqanr nya;
\q1 Ngaq nae mr-euq iqbax-euq baqda’nae, ngaq-euq shaqyoeq ghaq maqanr nya.
\q1
\v 4 Ngaq-euq yawlaeq yawca, ngaq-euq uqduq-anr cantsaev luf-awr,
\q1 Kan-eu khavbaev lof-aer dur-awr, ngaq-euq gharduq ardzaeq-aer kanluf nya.
\b
\q1
\v 5 Ngaq-euq yawdzawq yawgan-euq baqda’nae,
\q1 Ngaq-euq marnar marbyanr byanrler taq-awr baeflaf-eu mae.
\q1
\v 6 Ngar yawkhav-aer bi gheu’aw-awr shaqzanq naf-eu lafkhoer,
\q1 Nan’ga-i tsawrngoer ngoerluf-eu ma.
\q1
\v 7 Aqjeq mirnae aernar-aq, ngaq-euq dawqdzmr-anr yawpir yawlanr lanrluf-awr,
\q1 Ngaq-euq shiqshaq tiqpawf-iq maqtsaq maqtsanr nya.
\q1
\v 8 Ngar ghaq maqanr-aer, shaqyoeq shaqlaf khaef-ir khoev-ir-euq mir-a.
\q1 Ngaq-euq nuima yawbanq yawlanr-aer ghae-eu mirnae, ngar manrluf-eu ma.
\b
\q1
\v 9 Sanqpaq Miqyaer-or! Ngar geufmawf-eu jeq, nawq-euq maeqshi javluf-eu mae.
\q1 Ngar yawkhav-aer manrluf-eu heu-aq,
\q1 Nawq-anr nae zaftaq-euq jeq maqngeur-a.
\q1
\v 10 Ngaq-euq nuima caertanq tanq-awr,
\q1 Ngaq-euq ghaq juq-ir taq-euq mir-a.
\q1 Ngaq-euq myavnuiv-euq yawshaef khawf,
\q1 Ngaq-euq myav-anr nae byov-ir-euq mir-a.
\q1
\v 11 Ngaq-euq nargawr gawrma-euq baqda’nae,
\q1 Ngar gaq-eu deuq hawr-eu ngaq-euq cawqdeuq, ngaq-anr maq larpaeni yawf-awr,
\q1 Ngaq-euq aqyuif aqnyir deuq khawf, garmanr kaq-eu gar yawfluf-eu mae.
\b
\q1
\v 12 Ngaq-euq daefzir yur-eu laer pov-eu tsawrhaq deuq, ngaq-euq maeqshi lanrju khmrtaq-awr,
\q1 Ngaq-anr lavnar-eu laer pov-eu deuq, nan’ga-i jaqmyawf maershuir-euq bawqtov tov-awr lavcawv-eu gharduq ngaeq-eu mae.
\b
\q1
\v 13 Aerkhawf, ngar-aq, naqbawq lof-aer maq gaqnya-aer,
\q1 Ngar-aq, aqdzawq lof-aer khaqmae dawq maq ngaeqdovnya nya.
\q1
\v 14 Khoermirnae, ngar-aq, maq gaqnya-eu tiq ghaq-anr dur-awr,
\q1 Khaqmae nae dawqpov maq povnya-eu gar dur-eu ma.
\b
\q1
\v 15 Aerkhawf, Ya’we Miqyaer-or!
\q1 Ngar, nawq-euq lafkhoer noeqtmq ma.
\q1 Ngaq-euq Miqyaer pyeuf-eu Sanqpaq Miqyaer-or,
\q1 Nawr ngaeqkhof naeqlaf mae.
\q1
\v 16 Aqjeq mirnae aernar-aq, ngar heulof-aer aermawf mir-a;
\q1 “Ngaq-anr narhaq naeqlaf-awq! Maqngeur nar-aq, ngaq-euq aqkuir sanqtiftif ngae,
\q1 Aqyawfmaf, yawqhar yawqha, ngaq-euq khoertav ciqgor-awr, ngaq-anr uiruir-aer caergha-eu baw-mr.”
\b
\q1
\v 17 Aqjeq mirnae aernar-aq, ngar coq-ir luf-eu mir-a,
\q1 Ngar ghawqshaq-aer ghae-eu jeq aqmyanluf,
\q1 Ngaq-euq maeqshi javluf-eu mae.
\q1
\v 18 Ngar, ngaq-euq yawlaeq yawca dzawrdov ma.
\q1 Ngar, ngaq-euq iqbax-euq baqda’nae nuima narluf-eu ma.
\q1
\v 19 Aerkhawf, ngaq-anr muir-eu deuq-aq, ghaq khav-awr ghae duidui-eu mae.
\q1 Tiqjeq-iq maqngeur-eu gar, ngaq-anr byae-eu deuq khawf, myaqlar taq-euq mae.
\q1
\v 20 Ngar yawmuiq jeq-anr cantae-eu mirnae,
\q1 Yawmuiq-anr yawdoer janrkhof naeqlaf-eu tsawrhaq deuq khawf,
\q1 Ngaq-anr muir-eu deuq pyeuf-eu mae.
\b
\q1
\v 21 Ya’we Miqyaer-or! Ngaq-anr taq byaernaeqlaf.
\q1 Ngaq-euq Miqyaer-or! Ngaq-anr nae ghawqmanr-aer taq jawrkaq naeqlaf!
\q1
\v 22 Ya’we Miqyaer-or! Ngaq-anr kakhof naeqlaf-awq,
\q1 Ngaq-anr yawkawr-aer cawba naeqle-awq!
\c 39
\s1 Iqbax Pyaeq-awr Zaqsiq Tsawrganr Bifnaeqlaf
\d Car-eu paw sheuqghae-eu aqyuif ghaq-anr bofnaeq-euq, Yeqduqtur\f + \fr 39:0 \fk Yeqduqtur \ft Dawq heudawq-aq, jaceuq-eu laer aermawf-eu mae.\f* kawqsheu, Daqbir-euq cardawq
\q1
\v 1 Ngar heulof-aer aer-eu ma;
\q1 “Ngar, ngaq-euq maeqlar nae iqbax maqya mrni,
\q1 Ngaq-euq garma yanryanr-aer daef ma.
\q1 Tsawrcawv deuq, ngaq-euq maeqshi jawrluf ngae,
\q1 Ngar, ngaq-euq khaqmae maeqkawf kawf-awr dzanqtaeq ma.”
\q1
\v 2 Ngar yawmuiq jeq khawf maqngaeqni,
\q1 Aqdzawq lof-aer ciqcurni jawr ngae,
\q1 Ngaq-euq ghawqshaq-aer ghae-eu jeq tanqdav laf-eu mir-a.
\q1
\v 3 Ngaq-euq lafkhoer ngaq-euq nuima yawkhav-aer lanrluf-awr,
\q1 Ngar sharnoeq sharsawx ngae, miqdzaq puivlar-eu mae.
\q1 Khoermirnae, ngaq-euq maeqlar nae ngar ngaeq-euq ma.
\b
\q1
\v 4 “Ya’we Miqyaer-or! Ngar, ngaq-euq zir arnavni nymr-eu nga laer yasiqni,
\q1 Ngar arsaq aqjox-aer saq-ir-eu la laer hawr-eu ngaq-euq arnan armyavni jav-eu la laer bisiq naeqlaf-awq.
\q1
\v 5 Nawq nae ngaq-anr bidaef naeqlaf-eu arnan aryamq-aq, lafzaq tiq daq byan’ni taef mae.
\q1 Nawq-euq maeqshi ngaq-euq arkhof arla-aq, tiqpawf-iq aernyaf maqnyeuv-a.
\q1 Tsawrhaqzaq yawqghaq navluf daefmuiq duidui-eu aryamq-aq, ircuf-euq safkhoeq lof-aer dur-eu taef mae.
\qs Sela.\qs*
\q1
\v 6 Aqdir aernar-aq, tsawrhaq yawqghaq navluf doedoe-aer canluf-eu heu-aq, narshmr-anr dur-awr,
\q1 Aqyawfmaf tiqjeq-iq gardanr maqtsoeq-eu gar banqghasaef luf-eu mae.
\q1 Aqyawf, pyurshuir myawqganq povcu taq-euq khawf, aqsur ghaq-anr of-ir-eu laer maq siqnya-a.
\b
\q1
\v 7 “Sanqpaq Miqyaer-or! Nymq-mr ngar aqjeq-anr pardawq-eu?
\q1 Ngar, nawq-euq lafkhoer noeqtmq ma.
\q1
\v 8 Ngaq-euq yawbanq yawlaeq dawqtawv luf-anr nae bibuq-ir naeqlaf-awq;
\q1 Ngaq-anr, aqdzawq argan deuq aerdoerduq taqbi pyeufnaeqlaf.
\q1
\v 9 Ngar, ngaq-euq khaqmae maq ghawrpavni, aqdzawq pyeuf-ir-euq ma;
\q1 Nawr, ngaq-anr khoerlof-aer janrnaeq laf-euq mae.
\q1
\v 10 Nawq-euq nargawr gawrma, ngaq-anr nae yurdzae naeqlaf-awq.
\q1 Nawq-euq aqlaf diq-eu mirnae, ngar shir shaw-iq mir-a.
\b
\q1
\v 11 Nawr, tsawrhaq tiq ghaq-anr yawlaeq yawca-euq baqda’nae dzawpar naeq-eu laer maeqparnaeq ngae,
\q1 Nawr, aqyawf-euq hawmuiq-eu jeq-anr boeqcoer bidzaq-euq gar dur-eu mae.
\q1 Aqdir aer ngae, tsawrhaq yawqghaq navluf, ircuf-euq safkhoeq lof-aer taef mae.
\qs Sela.\qs*
\b
\q1
\v 12 “Ya’we Miqyaer-or! Ngaq-euq guiqlanq shardawq-anr narhaq naeqlaf-awr,
\q1 Ngar gur-eu gar, nawq-euq naqbawr ciqkhmr naeqlaf-awq.
\q1 Ngar myavbir dovluf-eu gar haw-awr ciqcurni taq jawrbyov naeqlaf.
\q1 Ngar khawf, ngaq-euq aqpoeq aqbawr deuq lof-aer,
\q1 Nawq naeq-aer mirkhanq-anr can-eu daqyan tiq ghaq pyeuf-awr jawrluf-eu ma.
\q1
\v 13 Ngaq-anr tiqjawr-iq maqpar ya’mawrni, ngar irbyov-eu laer ghae-eu maeqhu,
\q1 Ngar ghaq tiq pov par zakhofni, nawr, ngaq-anr taq hawtsovtaq naeqlaf.”
\c 40
\s1 Ngaq-anr Hawpir Naeqlaf-awq
\d Car-eu paw sheuqghae-eu aqyuif ghaq-anr bofnaeq-euq, Daqbir-euq cardawq
\q1
\v 1 Ngar or-awr Ya’we Miqyaer-anr dawq-euq ma.
\q1 Aqyawf, ngar jawr-eu paw ciqpyawr lef-awr,
\q1 Ngar gur-eu gar narhaq naeqlaf-euq mae.
\q1
\v 2 Aqyawf, ngaq-anr lan’yaq lansix hawr-eu zawr doer-eu duqkhanq-anr nae gheudov naeqlaf-awr,
\q1 Ngaq-euq aqkuir khaqlo-euq khoertav ciqdav naeqlaf-euq uqtaf,
\q1 Ngaq-euq kuirtof lavzif naeqlaf-euq mae.
\q1
\v 3 Aqyawf, ngaq-euq khaqmae-euq lafkhoer,
\q1 Aqdui-euq Miqyaer-anr jaceuq-eu cardawq yawshuif dawvanr naeqlaf-euq mae.
\q1 Tsawrhaq ghawqmya’ni ya’mawr-awr Ya’we Miqyaer-anr guv-eu lafkhoer, aqyawf-anr ghoelar taef-a.
\b
\q1
\v 4 Ya’we Miqyaer-anr aqyawf-euq ghoeduq bipyeuf-euq tsawrhaq-aq, guiqlanq huiq-eu mae.
\q1 Aerkhawf, nuima huiq-awr, jaqmyawf myawf-eu tsawrhaq-aq, guiqlanq maqza-a.
\q1
\v 5 Ngaq-euq Miqyaer pyeuf-eu Ya’we Miqyaer-or,
\q1 Nawq nae mr-euq zanqler paq-aer muiq-eu jeq,
\q1 Ghawqmya’ni myaq-eu mae.
\q1 Nga’maf-euq gharduq, nawq-euq nuinoeq teu-aq,
\q1 Tiqjeq sair tiqjeq gui ngae maq guijir coer-a.
\q1 Ngar dzawr-awr ngaeq-eu lawnmr khawf,
\q1 Ardzaeq-aer myaq-eu mirnae maq sawxdovjir coer-a.
\b
\q1
\v 6 Nawr, lawr-eu jeq hawr-eu damq-eu jeq-anr geufmawf-eu maqngeur-a,
\q1 Ngaq-euq naqbawr, nawq nae pannaeq laf-euq mae.
\q1 Nawr, miqdzaq dzanpuiv-awr lawr-eu jeq hawr-eu iqbax-euq gharduq lawr-eu jeq maqshar-a.
\q1
\v 7 Khoermirnae, ngar heulof-aer aer-eu ma,
\q1 “Haeq, ngar larkeuv-euq ma. Sanqbof paryov-euq lafkhoer, ngaq-euq garkawv boftaq-euq mae.
\q1
\v 8 Ngaq-euq Miqyaer-or! Ngar, nawq-euq nuima tsaq-eu jeq mr-eu laqkhaq caer-awr,
\q1 Nawq-euq zanrdawq, ngaq-euq nuima-euq lafkhoer anrluf ma.”
\b
\q1
\v 9 Ya’we Miqyaer-or! Nawr siqnya-eu lof-aer,
\q1 Haeq, ngar, ngaq-euq maeqluq-anr maq lavnaqni,
\q1 Tsawrhaq ghawqmya’ni uiqler taq-awr jawr-eu gar,
\q1 Ngar, tsaq-awr dawr-eu garkawv dawqmaeq maeqnaeq-euq ma.
\q1
\v 10 Ngar, nawq-euq tsaq-awr dawr-eu jeq,
\q1 Ngaq-euq nuima-euq lafkhoer maq yurzaf taq-aer,
\q1 Ngar, nawq-euq sarjax zif-eu jeq hawr-eu nawq-euq kakhof-eu jeq-euq garkawv dawqdzawr mr-euq ma.
\q1 Ngar, tsawrhaq baqmaf mafma-anr nae nawq-euq ghoer-awr gaq-eu jeq hawr-eu nawq-euq yawtsaq yawdawr jeq maqzaf-aq.
\b
\q1
\v 11 Ya’we Miqyaer-or! Nawr nanqyuni ghawqshaq gaq-eu jeq,
\q1 Ngaq-anr maqbi keuvle-aer taqghae naeqlaf.
\q1 Nawr, ngaq-anr nawq-euq ghoer-awr gaq-eu jeq hawr-eu nawq-euq yawtsaq yawdawr nae,
\q1 Ngaq-anr aqmyanluf hawpir naeqlaf-awq.
\q1
\v 12 Aqjeq mirnae aernar-aq, maq guijircoer paq-aer myaq-eu yawdoer jeq, ngaq-anr gajawq taq-euq mae.
\q1 Ngaq-euq uqduq tsaerkanr myavmaqtser myaq-eu ngaq-euq yawlaeq yawca,
\q1 Ngaq-anr taemilar taq-euq mirnae, ngar tiqjeq-anr-iq maqpar hawmawrnya mir-a.
\q1 Khoermirnae, ngaq-euq nuima nuighaq baq-ir jir taq-euq mir-a.
\b
\q1
\v 13 Ya’we Miqyaer-or! Ngaq-anr nuima tsaq-awr bibuq-ir naeqlaf-awq.
\q1 Ya’we Miqyaer-or! Ngaq-anr yawkawr-aer cawba naeqlaf-awq.
\q1
\v 14 Ngaq-euq daefzir lavcawv-eu laer pov-eu deuq,
\q1 Yawbanq yawlanr-aer pyeuf-ir-awr shafdawr-ir luf-ur.
\q1 Ngaq-anr yawdoer jeq bi keuvle mawf-eu deuq,
\q1 Narkhan paw bi taekhof ghae-awr daqga-ir luf-ur.
\q1
\v 15 Ngaq-anr “Haeq lawr, haeq lawr” laer aer-eu deuq,
\q1 Aqyawf maf-euq daqga-eu jeq-euq baqda’nae yawbanq yawlanr-aer pyeuf-ir luf-ur.
\b
\q1
\v 16 Aerkhawf, nawq-anr pov-eu tsawrhaq dawqtawvluf,
\q1 Nawq-euq lafkhoer laqkhaq caer-awr lurgha caergha luf-ur.
\q1 Nawq-euq kakhof-eu jeq-anr gaq-eu deuq,
\q1 Aqmyanluf heulof-aer aer luf-ur,
\q1 “Ya’we Miqyaer-anr ciqhuiq ciqmanr ma.”
\q1
\v 17 Ngar irshaq shaq-awr shaqzaq zanqzaq pyeuf-eu khawf,
\q1 Sanqpaq Miqyaer, ngaq-euq garkawv sharnoeq naeqlaf-eu mae.
\q1 Ngaq-euq Miqyaer-or, taq nyinaq naeqlaf.
\q1 Nawr-aq, ngaq-anr cawba-awr bibuq-ir-eu ghaq mae.
\c 41
\s1 Nargawr Bi Taqler Naeqlaf-awq
\d Car-eu paw sheuqghae-eu aqyuif ghaq-anr bofnaeq-euq, Daqbir-euq cardawq
\q1
\v 1 Irshaqzaq-anr sharnoeq naeq-eu tsawrhaq-aq, guiqlanq huiq-eu mae.
\q1 Gardzaq garkawv keuvle-eu aryamq-anr, Ya’we Miqyaer, aqyawf-anr bibuq-ir taef-a.
\q1
\v 2 Ya’we Miqyaer, aqyawf-anr bidaef-awr hawpir naeq-eu uqtaf,
\q1 Mirtsaq-euq khoertav, aqyawf guiqlanq za taef-a.
\q1 Nawr, aqyawf-anr muir-eu deuq mrmawf-eu lof-aer bimrni maq a’naeq-ar.
\q1
\v 3 Aqyawf nar-awr yufzar-euq khoertav galuf-eu gar,
\q1 Ya’we Miqyaer, aqyawf-anr ghaq bif taef-a.
\q1 Nawr, aqyawf-euq nargawr-euq yufzar-anr yufluf-eu gar bi taqler taef-a.
\b
\q1
\v 4 Ngar heulof-aer aer-euq ma, “Ya’we Miqyaer-or,
\q1 Ngar, nawq-anr iqbax mr-euq mir-a,
\q1 Ngaq-anr ghawqshaq gaqnaeq laf-awr,
\q1 Ngaq-euq nuima saflar lavsavtaq naeqlaf-awq.”
\q1
\v 5 Ngaq-anr muir-eu deuq, ngaq-anr yawdoer aer-eu mae;
\q1 “Aqyawf-euq tsawrmyanr byov-ir ni, aqmyan shir-eu laer ghae-eu la?”
\q1
\v 6 Aqyawf, ngar jawr-eu gar larmawr nar-aq, jaqmyawf-euq dawq ngaeq-awr;
\q1 Aqyawf, aqyawf-euq nuima-anr yawlaeq yawca juiruiq taq-awr;
\q1 Aqyawf dov-ir ngae, jaja-aer can-ir-eu mae.
\q1
\v 7 Ngaq-anr kharbyae-eu deuq, ngaq-anr muir-eu laer khoeqsav-awr,
\q1 Aqyawfmaf, ngaq-anr lavtanq lavnar-eu laer tovluf-eu mae.
\b
\q1
\v 8 Aqyawfmaf aer-eu, “Zawr doer-eu nargawr, aqyawf-anr nyawqler taq-awr,
\q1 Aqyawf gayufghae ngae, tiqjawr-iq maqpar turlar nya-eu mae.”
\q1
\v 9 Ngaq-euq kaqmur bidzaq-awr ngaq nae ghoe-euq ngaq-euq ghoercawq khawf,
\q1 Aqyawf-euq kuirnuif bafdir-awr, ngaq-anr muirlar-eu mae.
\q1
\v 10 Aerkhawf, Ya’we Miqyaer-or! Nawr, ngaq-anr ghawqshaq gaq-awr,
\q1 Ngar, aqyawf maf-anr janrkhof nya’ni, ngaq-anr bi turlar naeqlaf-awq.
\b
\q1
\v 11 Ngaq-anr muir-eu deuq, ngaq-anr maq ghaqlar-eu mirnae,
\q1 Nawr, ngaq-anr nuikhanr shir-eu nga laer ngar siqduq-euq ma.
\q1
\v 12 Ngaq-anr-aq, nawr, ngaq-euq yawmuiq yawjaq-euq lafkhoer ngaeqghae naeqlaf-awr;
\q1 Ngaq-anr nawq-euq myavpyawq-euq maeqshi mqmaq maqbyav yarzir bijawr naeqlaf-euq mae.
\b
\q1
\v 13 Mqmaq maqbyav yarzir-anr nae, mqmaq maqbyav yarzir-anr keuvni,
\q1 Irsaqleqlav-euq Miqyaer pyeuf-eu Ya’we Miqyaer-anr jaceuq-awq!
\q1 ♦Aqmeq hawr-eu Aqmeq.
\c 42
\ms JACEUQ-EU SANQBOF NYIQ PAV TIQPAV: Jaceuq-eu 42-72
\s1 Miqyaer-euq Dawqpae Jawrmawf-eu
\d Car-eu paw sheuqghae-eu aqyuif ghaq-anr bofnaeq-euq, Korlav-euq zaqdeuq-euq Maqsaqkir\f + \fr 42:0 \fk Maqsaqkir \ft Car-eu paw-euq dawq tiq dawq, dzardziv dziv-eu laer aermawf-eu mae.\f*
\q1
\v 1 Khaqtsaev ircuf lawrgawv-anr nuikhanr jav-eu lof-aer,
\q1 Miqyaer-or! Ngaq-euq nuima saflar khawf, nawq-anr nuikhanr jav-eu ma.
\q1
\v 2 Ngaq-euq nuima saflar-aq, Miqyaer-anr maef mir-a,
\q1 Daefluf-eu Miqyaer-anr mawrmawf mir-a.
\q1 Ngar, nawr jawr-eu gar aqmyan yalar-awr, nawq-euq maeqshi ya larmawr-eu la?
\q1
\v 3 Aqcawq, ngaq-anr maq tsaevlerni aer-eu,
\q1 “Aqlaeq, nawq-euq Miqyaer aqgeugar jawr-eu la?”
\q1 Khoermirnae, uqcif nan’ghanr maqaer,
\q1 Ngaq-euq myavbir-aq, ngaq-euq dzaqdzaq dawrdawr pyeuflar taq-euq mae.
\b
\q1
\v 4 Ngar, tsawrhaq armaf mafma naeq-aer le-awr,
\q1 Ngar, aqyawfmaf naeq-aer Miqyaer-euq nymr-anr le-euq ma.
\q1 Laqkhaq caer-eu tersar hawr-eu jaceuq-eu lafkhoer,
\q1 Tsawrhaq armaf mafma naeq-aer guiqlanq-euq yawbui bui-eu mae.
\q1 Ngar heudeuq-anr noeqmawrlar ngae,
\q1 Ngaq-euq nuima saflar shaevdov lef-euq ma.
\q1
\v 5 Ngaq-euq nuima saflar-or,
\q1 Aqjeq ghae-eu mrnyoeq saef-eu le?
\q1 Aqjeq mirnae, nawr, ngaq-euq lafkhoer maqsar marsar-aer ghaesaef-eu le?
\q1 Miqyaer-anr noeqtmq-awq.
\q1 Aqjeq mirnae aernar-aq, Miqyaer, ngaq naeq-aer jawr-awr cawba naeqlaf-eu mirnae,
\q1 Ngar, aqyawf-anr jaceuq le siq.
\q1
\v 6 Ngaq-euq Miqyaer-or,
\q1 Ngaq-euq nuima saflar, ngaq-euq lafkhoer nyoeqkheurni javluf-eu mae.
\q1 Teumirnae, ngar, Yawrdaq mirtsaq-anr jawr-awr nae Heqlaqmoq gawqjawq yawgor hawr-eu,
\q1 Mizar-euq gawqdur-anr jawr-awr nae nawq-anr noeqkeuv ma.
\b
\q1
\v 7 Nawq-euq ircuf tsawqga ga-eu tersar nae, yawnaf-aq, yawnaf-anr kurluf-eu mae.
\q1 Nawq-euq irluv hawr-eu irkhawr dawqtawvluf, ngaq-anr danqpymq taq-euq mae.
\q1
\v 8 Nan’ghanr paw, Ya’we Miqyaer, aqyawf-euq ghoer-awr gaq-eu jeq khaerlef taef-a,
\q1 Uqcif paw-aq, aqyawf-euq cardawq, ngaq naeq-aer jav-awr,
\q1 Ngaq-euq daefzir-euq Miqyaer-anr guiqlanq shar-eu jeq pyeuf taef-a.
\b
\q1
\v 9 Ngaq-euq logur pyeuf-eu, ngaq-euq Miqyaer-anr ngar heulof-aer aernaeq ma,
\q1 “Nawr, aqjeq ghae-eu ngaq-anr ngaer naeqlaf-eu le?
\q1 Ngar, aqjeq ghae-eu muir-eu deuq nyaefsuf lar-eu baqda’nae tsawrngoer ya’ngoer-eu la?”
\q1
\v 10 Aqyawfmaf, yawqnan navluf ngaq-anr narhaq lar-eu,
\q1 “Aqlaeq, nawq-euq Miqyaer aqgeugar jawr-eu la?”
\q1 Ngaq-anr muir-eu deuq, ngaq-anr heulof-aer caeflaef kalar-eu khoer-aq,
\q1 Ngaq-euq shaqyoeq bi ngawqkhaef-euq gar dur-eu mir-a.
\b
\q1
\v 11 Ngaq-euq nuima saflar-or! Aqjeq ghae-eu mrnyoeq saef-eu le?
\q1 Aqjeq mirnae nawr, ngaq-euq lafkhoer maqsar marsar-aer ghaesaef-eu le?
\q1 Miqyaer-anr noeqtmq-awq. Aqjeq mirnae aernar-aq, ngaq-euq Miqyaer,
\q1 Ngaq naeq-aer jawr-awr cawba naeqlaf-eu mirnae ngar, aqyawf-anr jaceuq le siq.
\c 43
\s1 Miqyaer-or! Ngaq-anr Japir Naeqlaf
\q1
\v 1 Miqyaer-or! Ngaq-anr japir naeqlaf-awr,
\q1 Miqyaer-anr yawzeu maqbaw-eu tsawrjeuq tsawrca naeq-aer,
\q1 Ngaq-euq garkawv yarkhaq jadan naeqlaf-awq.
\q1 Jaqmyawf maershuir hawr-eu maqdawr maqtsaq-eu tsawrhaq-anr nae,
\q1 Ngaq-anr bibuq-ir laf-awq.
\q1
\v 2 Aqjeq mirnae aernar-aq, nawr-aq, ngaq-anr ghaq bif-eu Miqyaer mae.
\q1 Aqjeq ghae-eu, nawr, ngaq-anr taedzae naeqlaf-eu le?
\q1 Ngar, aqjeq ghae-eu muir-eu deuq nyaefsuf lar-eu baqda’nae tsawrngoer ya’ngoer-eu la?
\b
\q1
\v 3 Nawq-euq yawshaef hawr-eu yawtsaq yawdawr pyaeqghae lef-awr,
\q1 Ngaq-anr bisheuq-awr nae, nawq-euq saqpar saeqghawv jav-eu,
\q1 Nawq-euq yawshawr gawqjawq-anr bi sheuqkeuv naeqlaf-awq.
\q1
\v 4 Khoernar-aq, huiq duidui-eu ngaq-euq laqkhaq caerduq pyeuf-eu Miqyaer jawr-eu,
\q1 Miqyaer-euq lawrduq-anr ngar le ma.
\q1 Ngaq-euq Miqyaer pyeuf-eu Miqyaer-or,
\q1 Ngar, deur-mq diq-awr nawq-anr jaceuq ma.
\b
\q1
\v 5 Ngaq-euq nuima saflar-or! Aqjeq ghae-eu mrnyoeq saef-eu le?
\q1 Aqjeq mirnae, nawr, ngaq-euq lafkhoer maqsar marsar-aer ghaesaef-eu le?
\q1 Miqyaer-anr noeqtmq-awq. Aqjeq mirnae aernar-aq,
\q1 Ngaq-euq Miqyaer, ngaq naeq-aer jawr-awr cawba naeqlaf-eu mirnae,
\q1 Ngar, aqyawf-anr jaceuq le siq.
\c 44
\s1 Kakhof Naeqlaf Laer Shar-eu Shardawq
\d Car-eu paw sheuqghae-eu aqyuif ghaq-anr bofnaeq-euq, Korlav-euq zaqyo deuq-euq Maqsaqkir\f + \fr 44:0 \fk Maqsaqkir \ft Car-eu paw-euq dawq tiq dawq, dzardziv dziv-eu laer aermawf-eu mae.\f*
\q1
\v 1 Miqyaer-or! Arhuba, aqyawf maf-euq zir-anr nawq nae mr-euq garkawv,
\q1 Aqpoeq aqpiq ja’naeq laf-euq gar, nga’maf-euq naqbawr nae yagaq-euq ma.
\q1
\v 2 Nawq-euq aqlaf nae ♦aqcawq tsawrjeuq tsawrca deuq-anr taedzae-awr,
\q1 Nga’maf-euq aqpoeq aqpiq-anr khoergar jawrduq biza-euq mae.
\q1 Nawr, tsawrjeuq khoerdeuq-anr yawdoer jeq bi keuvle-awr, aqyawf maf-anr taedzae-euq mae.
\q1
\v 3 Aqyawfmaf, yawqha-euq micaer nae mirtsaq deuvza-euq maqngeur-a.
\q1 Yawqha-euq lafdu nae ghaqler-euq khawf maqngeur-a.
\q1 Aerkhawf, nawr, aqyawf maf-anr ghoer mr-eu nawq-euq myavpyawq-euq yawshaef hawr-eu,
\q1 Nawq-euq armar laf-euq lafdu-euq baqda’nae mae.
\b
\q1
\v 4 Miqyaer-or! Nawr-aq, ngaq-euq Sanqpaq mae;
\q1 Yaqkov ghaqlerni nawr dawq bif-awq.
\q1
\v 5 Nga’maf, nawq-anr ghoe-awr, nga’maf-anr muirlar-eu deuq-anr daeqaw ghae-awr,
\q1 Nga’maf, nawq-euq tsawrmyanr-anr ghoe-awr, tur-awr nga’maf-anr muirlar-eu deuq-anr nawqpyaevghae ma.
\q1
\v 6 Aqjeq mirnae aernar-aq, ngar, ngaq-euq kav-anr maqghoe.
\q1 Ngaq-euq micaer khawf, ngaq-anr bibuq-ir nya-eu maqngeur-a.
\q1
\v 7 Aerkhawf, nawr, nga’maf-anr muir-eu deuq-anr nae bibuq-ir naeqlaf-awr,
\q1 Nga’maf-anr byae-eu deuq-anr bi shafdawr-ir-euq mae.
\q1
\v 8 Nga’maf nan’ga-i Miqyaer-euq lafkhoer khanqsaer jaev-awr,
\q1 Li-eu maqbawni, nawq-euq tsawrmyanr-anr jaceuq ma.
\qs Sela.\qs*
\b
\q1
\v 9 Aerkhawf, nawr, nga’maf-anr taedzae-awr bi shafdawr-ir naeqlaf-euq uqtaf,
\q1 Nawr, nga’maf-euq guirmaf naeq-aer maqpar dov-ir naeqlaf-eu mae.
\q1
\v 10 Nawr, nga’maf-anr muir-eu deuq-anr nae narkhan paw bi caevkhof laf-awr,
\q1 Nga’maf-anr byae-eu deuq nae, yawqha-euq gharduq myawqganq yurgeuf jir-euq mae.
\q1
\v 11 Nawr, nga’maf-anr bi diqsaef dzaq-eu yawrzaq lof-aer bipyeuf-ir-awr,
\q1 Aqcawq tsawrjeuq-euq ghanrcae nga’maf-anr taebyav naeqlaf-euq mae.
\q1
\v 12 Nawr, nawq-euq tsawrhaq-anr yarkheuni anqdzae-awr,
\q1 Anq-euq khawf, maqmuiq maq sanrdzaeq lar-aq.
\b
\q1
\v 13 Nawr, nga’maf-anr aqcawq caeflaef kaduq bipyeuf-ir naeqlaf-awr,
\q1 Nga’maf-euq tiqjawq jawr-eu deuq uiruir-aer jadoerduq bipyeuf-ir naeqlaf-euq mae.
\q1
\v 14 Nawr, aqcawq tsawrjeuq nae nga’maf-anr dawqdaq bidaq-awr,
\q1 Tsawrhaqzaq, nga’maf-anr naqlaf bizeuv-euq mae.
\q1
\v 15 Ngar daqga-eu jeq, aqmyanluf ngaq-euq maeqshi javluf-awr,
\q1 Ngaq-euq myavpyawq-anr shafdawr-eu jeq nae daeqkaq taq-euq mae.
\q1
\v 16 Khoer-aq, ngaq-anr muir-eu deuq, lafpov povkhof mawf-eu deuq,
\q1 Ngaeqdoer lar-eu hawr-eu, ngaeqcoeq lar-eu tersar-euq baqda’nae mae.
\b
\q1
\v 17 Heudeuq dawqtawvluf, nga’maf-euq khoertav keuvle taq-euq mae.
\q1 Aerkhawf, nga’maf, nawq-anr maqngaer-aq.
\q1 Nawq-euq dawqma sarjax-anr maqtsaq-eu jeq maqmr-aq.
\q1
\v 18 Nga’maf-euq nuima, narkhan paw maq ciqpyawr-aq.
\q1 Nga’maf-euq kuirtof khawf, nawq-euq garma-anr nae maqdov-ir-aq.
\q1
\v 19 Aerkhawf, nawr, nga’maf-anr khaqyaer jawrduq-anr ngawqkhaef ngawqkhoev naeqlaf-awr,
\q1 Nga’maf-anr shir-eu narshmr nae dzaetsanq naeqlaf-euq mae.
\b
\q1
\v 20 Nga’maf, nga’maf-euq Miqyaer-euq tsawrmyanr-anr ngaer-awr,
\q1 Nga’maf-euq aqlaf, boermiq siqkhaq-euq miqyaer-anr cawqja naeq-euq ngeur nar-aq,
\q1
\v 21 Miqyaer maq hawmawr-aer jav taef-a laq?
\q1 Aqjeq mirnae aernar-aq, aqyawf nuima-euq lafkhoer zaftaq-euq jeq khawf siqnya-eu mae.
\q1
\v 22 Aerkhawf, nawq-euq gharduq, nga’maf nan’ga-i saef-eu gar ya daqluf-eu ma.
\q1 Nga’maf-aq, yabi saef-eu laer ghae-eu yawr lof-aer bi sawxtaq-euq ma.
\b
\q1
\v 23 Sanqpaq Miqyaer-or! Noeqlar-awq.
\q1 Nawr aqjeq mirnae yufluf-eu le?
\q1 Turlar-awq! Li-eu maqbawni, nga’maf-anr taq taedzae naeqlaf.
\q1
\v 24 Nawr, nawq-euq myavpyawq aqjeq ghae-eu ciqzaf taq-awr,
\q1 Nga’maf-anr nyaefsuf lar-eu jeq hawr-eu nga’maf-euq shaqzanq ngaer naeqlaf-eu le?
\q1
\v 25 Aqjeq mirnae aernar-aq, nga’maf-euq nuima saflar-aq, khaqlaer-anr awbyav taq-awr,
\q1 Nga’maf-euq mawrdo-aq, mirtsaq-anr myanqler taq-euq mir-a.
\q1
\v 26 Turlar-awr, nga’maf-anr cawba le-awq.
\q1 Nawr ghawqshaq gaq-eu baqda’nae, nga’maf-anr kakhof naeqlaf-awq.
\c 45
\s1 Sanqpaq Oermr Bar-eu Cardawq
\d Car-eu paw sheuqghae-eu aqyuif ghaq-anr bofnaeq-euq, Kapaf aryaev kawqsheu, Korlav-euq zaqyo deuq-euq Maqsaqkir\f + \fr 45:0 \fk Maqsaqkir \ft Car-eu paw-euq dawq tiq dawq, dzardziv dziv-eu laer aermawf-eu mae.\f*, gaq-eu cardawq
\q1
\v 1 Ngaq-euq nuima, garkawv yawmuiq byankhar luf-awr;
\q1 Ngaq nae bof-euq Sanqpaq-anr taf-eu garkawv dzawrluf ngae;
\q1 Ngaq-euq maeqlar-aq, sanqbof zawr bofnya-eu tiq ghaq-euq sanqdur ma.
\b
\q1
\v 2 Nawr-aq, tsawrhaq-euq zaqyo deuq navmaqtser arghaer shaevdzeuf muiqdzaeq-awr;
\q1 Nawq-euq maeqluq-anr guiqlanq yawdzanr shaevdav taq-euq mae.
\q1 Khoermirnae, Miqyaer, nawq-anr mqmaq maqbyav yarzir guiqlanq bif-eu mae.
\q1
\v 3 Baoq huiq-eu ghaq-or! Nawq-euq jaqlaq khanqsaer hawr-eu yawshaef khanqsaer naeq-aer,
\q1 Nawq-euq jof-anr nawq-euq micaer shaf-awq.
\b
\q1
\v 4 Yawtsaq yawdawr, nuinanq nuiyu hawr-eu tsaq-awr dawr-eu gharduq,
\q1 Nawq-euq jaqlaq khanqsaer-euq lafkhoer ghaqler-euq ghaq lof-aer dziq-awr dov-ir-awq;
\q1 Nawq-euq armar laf, nawq-anr yawzeu bawlar paq-aer ghae-eu jeq maeqnaeqlaf taef-a.
\q1
\v 5 Nawq-euq kavmyaq-euq yawtav,
\q1 Sanqpaq-anr muir-eu deuq-euq nuima-anr beuvtsov-awr,
\q1 Tsawrhaqzaq, nawq-euq uqmov ya galan ghae taef-a.
\b
\q1
\v 6 Miqyaer-or! Nawq-euq nuirmanq-aq, li-eu maqbawni mqmaq maqbyav yarzir zif-awr,
\q1 Nawq-euq uvlanr-eu gawqyoeq-aq, tsaq-awr dawr-eu uvlanr-eu gawqyoeq mae.
\q1
\v 7 Nawr tsaq-awr dawr-eu jeq-anr gaq-awr yawcawv jeq-anr byae-eu mirnae;
\q1 Nawq-euq Miqyaer pyeuf-eu Miqyaer, nawq-euq cawqdeuq-anr navmaqtser,
\q1 Nawq-anr laqkhaq caer-eu tsir shaevdav naeq-euq mae.
\q1
\v 8 Nawq-euq maeqtsoeq dawqtawvluf ♦murlaq, karsiq hawr-eu arjawq tsir yawsaw nae lavsaw taq-awr;
\q1 Ya’ma-euq juir nae tsovtaq-euq sanqpaq-euq nymr-anr nae, nawr laqkhaq caer-eu jeq dovle taef-a.
\q1
\v 9 Sanqpaq deuq-euq zaqmiq deuq khawf, taqhuiq taqmanr paq-aer ghae-eu zaqmiq aqbur deuq-euq lafkhoer jawr-awr;
\q1 Nawq-euq armar paw-aq, sanqpaq-euq miqzaq, Opir meuq-euq shuir-euq myawqgur geuf-awr yawfluf-eu mae.
\b
\q1
\v 10 Zaqmiq-or! Narhaq sher-eq,
\q1 Nawq-euq naqbawr ciqkhmr-awr yagaq-eu jeq sharnoeq-awq;
\q1 Nawr, nawq-euq tsawrhaq hawr-eu nawqda-euq nymr-anr ya’ngaer-eu mae.
\q1
\v 11 Sanqpaq-aq, nawr hawmuiq-eu gar yawkhav-aer geufmawf-eu mae;
\q1 Aqyawf-aq, nawq-euq Ya’we Miqyaer pyeuf-eu mirnae,
\q1 Aqyawf-anr uqduq tanq-awq.
\q1
\v 12 Khoernar-aq, Durlu mirkhanq-euq zaqmiq, lafsawq yur-awr lar taef-a;
\q1 Tsawrhaqzaq-euq smrmuiq smrbaw deuq khawf, nawq-euq ghoer mr-eu jeq-anr sharpov taef-a.
\q1
\v 13 Sanqpaq-euq zaqmiq-aq, sanqpaq-euq nymr-euq lafkhoer jawr-awr yawshaef khanqsaer byan duidui-eu mae.
\q1 Aqyawf-euq maeqtsoeq-aq, shuir nae zaftaq-euq mae.
\q1
\v 14 Aqyawf, parkeuq keuq-awr guf-euq paerkhanq paermanr dm-awr,
\q1 Sanqpaq jawr-eu gar bi sheuqhalar taef-a;
\q1 Aqyawf-euq maeqnan cantae-eu cawq miqdaf dafshawr deuq khawf,
\q1 Nawr jawr-eu gar sheuqha naeqlar taef-a.
\q1
\v 15 Aqyawfmaf laqkhaq caer-awr lurgha caergha-eu lafkhoer sheuq-awr lar taef-a.
\q1 Aqyawfmaf, Sanqpaq-euq nymr-anr urlar taef-a.
\b
\q1
\v 16 Nawq-euq aqpoeq deuq-euq danni nawq-euq zaqyo deuq davlar-awr;
\q1 Nawr, aqyawf maf-anr mirkhanq dawqtawv luf-euq dzoeqda bi pyeuflar taef-a.
\q1
\v 17 Nawq-euq tsawrmyanr-anr yawqzir yawqjo navluf noeqmawr nya’ni, ngar mr-ir ma;
\q1 Khoer-euq baqda’nae, tsawrhaqzaq li-eu maqbawni, mqmaq maqbyav yarzir nawq-anr jaceuq taef-a.
\c 46
\s1 Miqyaer, Aqdui-euq Caevzafduq
\d Car-eu paw sheuqghae-eu aqyuif ghaq-anr bofnaeq-euq, Aqlaqmov-euq\f + \fr 46:0 \fk Aqlaqmov \ft Car-eu paw-euq dawq tiq dawq, tiq ghaq taef-aer car-eu laer aermawf-eu mae.\f* kawqsheu, Korlav-euq zaqyo deuq-euq cardawq
\q1
\v 1 Miqyaer-aq, aqdui-euq caevzafduq hawr-eu aqdui-euq ghaq pyeuf-awr,
\q1 Gardzaq garkawv khar keuvle ngae, cawba naeqlaf-eu ghaq mae.
\q1
\v 2 Teumirnae, mirtsaq tanqkhawr parlar-awr,
\q1 Gawqjawq deuq iqmalavshav-euq ghanrcae bi yurghae-euq khawf, aqdui maqguv.
\q1
\v 3 Iqmalavshav lmqlmq-aer boerloer yawkhav-aer banqgha-eu uqtaf,
\q1 Irluv-euq baqda’nae gawqjawq deuq nyaenyae-aer ghaelar-eu khawf aqdui maqguv.
\qs Sela.\qs*
\b
\q1
\v 4 Gor duidui-eu ghaq-euq saeqghawv-euq yawshawr jawrduq-anr;
\q1 Miqyaer-euq meuq laqkhaq bi caerlar-eu lawrgawv tiq gawv yoer-eu mae.
\q1
\v 5 Miqyaer, meuq heumeuq-euq lafkhoer jawr-awr,
\q1 Meuq heumeuq tiqjawr-iq maqcoq-ir-ar.
\q1 Uqbya byalar ngae, Miqyaer, meuq heumeuq-anr cawbale taef-a.
\q1
\v 6 Tsawrjeuq tsawrca deuq tsawqzur lar-awr, mirkhanq deuq nyaenyae-aer ghaelar taq-euq mae.
\q1 Miqyaer, aqyawf-euq tersar ngaeqdovlef ngae, mirtsaq tanqkhawr guir-ir-eu mae.
\q1
\v 7 Guirmaf-euq Ya’we Miqyaer, aqdui naeq-aer jawr-eu mae.
\q1 Yaqkov-euq Miqyaer-aq, aqdui-euq caevzafduq pyeuf-eu mae.
\qs Sela.\qs*
\b
\q1
\v 8 Lar-awq, Ya’we Miqyaer nae mr-euq jeq-anr hawlar sher-eq.
\q1 Aqyawf nae mirtsaq tanqkhawr deqlaqni bi pyeuflar jir-euq mae.
\q1
\v 9 Miqyaer, mqdzer mirdzer-anr keuvni, guirdeuv deuv-eu lavnaq-awr;
\q1 Aqyawf, kav ngawqkhaef-awr, ganq nyiq tsaev-aer deuvtsaev-euq uqtaf;
\q1 Manq lavlawq, miqdzaq-anr dzanpuiv-euq mae.
\q1
\v 10 Ciqcurni jawr-awr, ngar-aq, Miqyaer nga laer siqnya-awq;
\q1 Tsawrjeuq tsawrca deuq, ngaq-anr ciqpoeq ciqgor taef-a;
\q1 Mirtsaq-euq khoertav ngaq-anr ciqpoeq ciqgor taef-a.
\q1
\v 11 Guirmaf-euq Ya’we Miqyaer, aqdui naeq-aer jawr-eu mae.
\q1 Yaqkov-euq Miqyaer-aq, aqdui-euq caevzafduq pyeuf-eu mae.
\qs Sela.\qs*
\c 47
\s1 Mirtsaq-anr Uvlanr-eu Ghaq
\d Car-eu paw sheuqghae-eu aqyuif ghaq-anr bofnaeq-euq, Korlav-euq zaqyo deuq-euq cardawq
\q1
\v 1 Nawmaf, tsawrhaqzaq dawqtawvluf,
\q1 Lafkhawv taevtaev-aer, ghaqler-euq tersar Miqyaer-anr gurgaq-awq!
\q1
\v 2 Aqjeq mirnae aernar-aq, gor duidui-eu Ya’we Miqyaer-aq, yawzeu bawlar paq-aer ghae-eu mae;
\q1 Aqyawf-aq, mirtsaq tanqkhawr dawqtawv luf-euq khoertav uvlanr-eu huiq-eu Sanqpaq mae.
\q1
\v 3 Aqyawf, tsawrhaqzaq-anr aqdui-euq lafov bi jawrlarni zuivghaq-awr;
\q1 Tsawrjeuq tsawrca deuq, aqdui-euq aqkuir-euq uqmov bi jawrlarni janr taef-a.
\q1
\v 4 Aqyawf, aqdui-euq gharduq aqdui-euq jeqbir tsernaeqlaf taef-a;
\q1 Aqyawf gaq-eu mirnae Yaqkov nuikhanrshir duidui-eu mae.
\qs Sela.\qs*
\b
\q1
\v 5 Miqyaer, gur-eu tersar naeq-aer davler-awr,
\q1 Ya’we Miqyaer, darhae baw-eu tersar naeq-aer davler-eu mae.
\q1
\v 6 Car-awr Miqyaer-anr jaceuq-awq, car-awr jaceuq-awq!
\q1 Car-awr aqdui-euq Sanqpaq-anr jaceuq-awq, car-awr jaceuq-awq!
\q1
\v 7 Aqjeq mirnae aernar-aq, Miqyaer-aq, mirtsaq tanqkhawr dawqtawv luf-euq Sanqpaq mae.
\q1 Ghovshaw-euq lafkhoer car-awr jaceuq-awq.
\b
\q1
\v 8 Miqyaer-aq, aqyawf-euq shawr-eu nuirmanq-anr nuir-awr,
\q1 Miqyaer-aq, tsawrjeuq tsawrca deuq-euq khoertav uvlanr luf-eu mae.
\q1
\v 9 ♦Aqbyaqhaq-euq Miqyaer-euq tsawrhaq deuq, tsawrhaqzaq-euq dzoeqda deuq tiqkawv lof-aer uiqlar taq-euq mae.
\q1 Aqjeq mirnae aernar-aq, mirtsaq tanqkhawr-euq daeqdaqduq-aq, Miqyaer-euq mae.
\q1 Aqyawf-aq, yawkhav-aer ciqpoeq ciqgor paq-aer ghae-eu mae.
\c 48
\s1 Khanqsaer Huiq-eu Ziroq Meuq
\d Korlav-euq zaqyo deuq-euq dawqcar cardawq
\q1
\v 1 Ya’we Miqyaer-aq, huiq-awr manr-eu mae.
\q1 Aqyawf-euq shawr-eu gawqjawq-euq khoertav jav-eu,
\q1 Aqdui-euq Miqyaer-euq meuq-euq lafkhoer, aqyawf-anr yawkhav-aer jaceuq-eu tsaq mae.
\q1
\v 2 Huiq-awr manr-eu Sanqpaq-euq meuq pyeuf-eu Ziroq gawqjawq-aq,
\q1 Laftav paw yawgor-anr jav-awr hawmuiq-eu uqtaf,
\q1 Mirtsaq tanqkhawr dawqtawv luf-euq laqkhaq caerduq pyeuf-eu mae.
\q1
\v 3 Miqyaer-aq, meuq-euq lafkhoer jav-eu sanqpaq-euq nymr-anr jawrluf-awr;
\q1 Aqyawf-aq, meuq heumeuq-euq caevzafduq-a laer bi siqtaq-euq mae.
\b
\q1
\v 4 Aqjeq mirnae aernar-aq, hawde-eq, sanqpaq deuq uiqler-awr,
\q1 Aqyawfmaf tiqkawv lof-aer cantsaev ghaeluf-eu mae.
\q1
\v 5 Aqyawfmaf meuq-anr ya’mawr ngae zanqler-awr,
\q1 Aqyawfmaf guv-eu lafkhoer yawkawr-aer caevbyav jir-euq mae.
\q1
\v 6 Aqyawfmaf, khoergar ardzaeq-aer bi lavguv-awr,
\q1 Zaqmiq aqbur tiq ghaq, zaq ciq-eu laer ghae ngae nar-eu lof-aer ghae-ir-euq mae.
\q1
\v 7 Nanrma dovkhaeq paw nae bawlaf-eu jaqlaer-anr ghoe-awr nae,
\q1 Talashir meuq-euq lawq-anr nawq nae lavpyav naeq-euq gar dur-eu mae.
\q1
\v 8 Guirmaf-euq Ya’we Miqyaer-euq meuq-euq lafkhoer,
\q1 Aqdui-euq Miqyaer-euq meuq-euq lafkhoer,
\q1 Aqdui ya gaqhaw-euq jeq, aqdui khoerlof-aer ya’mawr-euq ma;
\q1 Miqyaer, meuq heumeuq-anr mqmaq maqbyav yarzir zifni lavzif taef-a.
\qs Sela.\qs*
\b
\q1
\v 9 Miqyaer-or! Nawq-euq uqduq tanqnymr nymrma-euq lafkhoer,
\q1 Nga’maf, nawq-euq ghoer-awr gaq-eu jeq-euq garkawv sharnoeq-eu ma.
\q1
\v 10 Miqyaer-or! Nawq-euq tsawrmyanr khar irkeuv-eu gar,
\q1 Nawq-anr jaceuq-eu jeq khawf, mqdzer mirdzer-anr irkeuv luf-eu mae.
\q1 Nawq-euq armar laf-aq, tsaq-awr dawr-eu jeq byan-eu mae.
\q1
\v 11 Nawr yarkhaq dar-eu mirnae, Ziroq gawqjawq laqkhaq bicaer-awr,
\q1 Yurdav-euq zaqmiq deuq bi lurgha bi caergha-awq.
\b
\q1
\v 12 Ziroq candoe haw-ir-awr, meuq-euq tiqjawq canjawq ngae,
\q1 Lofpir-eu nymrgor deuq-anr guihaw-ir sher-eq.
\q1
\v 13 Nawq-euq zaq-euq zir-anr keuvni, dzawrmaeq nya’ni,
\q1 Meuqlanr deuq guitsaqtsov taq-awr, sanqpaq-euq nymrdeuq sharnoeq taq-awq.
\q1
\v 14 Aqjeq mirnae aernar-aq, Miqyaer heughaq-aq,
\q1 Li-eu maqbawni, mqmaq maqbyav yarzir aqdui-euq Miqyaer pyeuf-eu mae.
\q1 Aqyawf, aqdui-anr shir ngae keuvni sheuqghae naeqlaf taef-a.
\c 49
\s1 Aqdzawq Argan-euq Yawlaeq
\d Car-eu paw sheuqghae-eu aqyuif ghaq-anr bofnaeq-euq, Korlav-euq zaqyo deuq-euq cardawq
\q1
\v 1 Tsawrhaqzaq dawqtawvluf narhaq sher-eq.
\q1 Mirtsaq-euq khoertav kharjawr-eu deuq naqbawr ciqkhmr-awq.
\q1
\v 2 Zaqhuiq hawr-eu zaqnyir,
\q1 Smrmuiqzaq hawr-eu irshaqzaq,
\q1 Tiqkawv lof-aer narhaq-awq.
\q1
\v 3 Ngaq-euq khaqmae zaqsiq tsawrganr ngaeq-awr,
\q1 Ngaq-euq nuima-euq lafkhoer dzardziv dziv-awr ghovshaw-eu jeq bif ma.
\q1
\v 4 Ngaq-euq naqbawr ciqkhmr-awr dawqdaq-anr narhaq-awr,
\q1 Ngar, deur-mq diq-awr zaftaq-euq dawqtsuif yurdovlaf ma.
\b
\q1
\v 5 Yawlaeq yawca, ngaq-euq kuirnuif-anr gajawq taq-awr,
\q1 Yawdoer arnan deuq keuvle ngae, ngar aqjeq mirnae yaguv-eu la?
\q1
\v 6 Aqyawf maf-aq, yawqha-euq pyurshuir myawqganq-anr ghoe-awr, yawqha smrmuiq zawr-aer muiq-eu gar khanqsaer jaev-eu mae.
\q1
\v 7 Tsawrhaq tiqghaq-iq tiqjeq nae-iq yawqha-euq maernmr-anr maq kakhof nya-a;
\q1 Aqyawf-euq gharduq khawf Miqyaer-anr arpoeq maq biftsaev nya-a.
\q1
\v 8 Aqjeq mirnae aernar-aq, tsawrhaqzaq-euq nuima saflar-euq arpoeq-aq, khav duidui-awr,
\q1 Mqmaq maqbyav yarzir maq zeurtsaev coer-eu mirnae,
\q1
\v 9 Lmqbymr-anr maqya mawrni, mqmaq maqbyav yarzir maq daefnya-a.
\b
\q1
\v 10 Aqdzawq argan hawr-eu dawrga deuq zir jir-eu lof-aer,
\q1 Tsawrganr anr-eu deuq khawf shir-awr, yawqha-euq pyurshuir myawqganq,
\q1 Aqcawq-anr taqyaf-eu gar, aqyawf mawrluf-eu mae.
\q1
\v 11 Aqyawf maf-euq nymr mqmaq maqbyav yarzir zif-awr,
\q1 Aqyawf maf-euq jawrduq yawqzir navluf-euq gharduq zif taef-a laer,
\q1 Yawqha-euq lafkhoer sharnoeq-awr; Mirtsaq-anr yawqha-euq tsawrmyanr ghoe-awr nae kur-eu mae.
\q1
\v 12 Khoerlof-aer tsawrhaqzaq-anr taqhuiq naeq-euq khawf, maqgmq maqzif-a;
\q1 Aqyawf, bawrtsanq-euq jeqzaq lof-aer yashir-eu mae.
\b
\q1
\v 13 Heu-aq, aqdzawq argan deuq hawr-eu aqyawf maf-euq dawq-anr gatsaq-eu,
\q1 Aqyawf maf-euq nanqzaq deuq-euq garma mae.
\qs Sela.\qs*
\q1
\v 14 Aqyawfmaf, yawr lof-aer lmqbymr-euq lafkhoer bi baftaq-awr,
\q1 Shir-eu jeq, aqyawf maf-anr dzaq taef-a;
\q1 Aqyawfmaf, yawqha-euq jawrduq-anr nae garmanr kaq-eu gar,
\q1 Yawqha-euq jaqlaq lmqbymr nae bi myeufanr jir-awr,
\q1 Uqshawq paw-aq, dawrcoeni ghae-eu tsawrhaq, aqyawf maf-anr uvlanr taef-a.
\q1
\v 15 Aerkhawf, Miqyaer, ngaq-euq nuima saflar-anr,
\q1 Lmqbymr-euq baoq-anr nae kakhof naeqlaf taef-a.
\q1 Aqjeq mirnae aernar-aq, aqyawf, ngaq-anr hageuf naeqlaf taef-a.
\qs Sela.\qs*
\b
\q1
\v 16 Tsawrhaq tiq ghaq smrmuiq muiqlar luf-awr,
\q1 Aqyawf-euq nymr-euq yawshaef khanqsaer myaqlar luf-eu khawf taqguv.
\q1
\v 17 Aqjeq mirnae aernar-aq, aqyawf shir ngae, aqyawf tiqjeq-iq maq yurghae nya-a.
\q1 Aqyawf-euq yawshaef khanqsaer khawf, aqyawf-anr maq cantae ka-iq nya-a.
\q1
\v 18 Aqyawf yawdaefdaef ngae, yawqha-euq nuima saflar-anr dawq ngaeqghae naeq-euq mae.
\q1 (Aqjeq mirnae aernar-aq, nawr daefdzaq nar-aq, aqcawq khawf, nawq-anr jaceuq-eu mae.)
\q1
\v 19 Aqyawfmaf, yawshaef maqpar ya’mawr-eu mirkhanq-anr,
\q1 Aqyawf, aqyawf-euq aqpoeq tsuifga deuq jawr-eu gar ya’ir taef-a.
\q1
\v 20 Aqcawq taqhuiq-eu tsawrhaq tiq ghaq pyeuf-eu khawf,
\q1 Ghovshaw-eu jeq maqanr nar-aq, yacawv-ir-eu jeqzaq-anr dur-eu taef mae.
\c 50
\s1 Yarkhaq Dar-eu Miqyaer
\d Aqsav-euq cardawq
\q1
\v 1 Miqyaer pyeuf-eu Ya’we Miqyaer, Baoq huiq-eu ghaq,
\q1 Dawq ngaeq-awr, mirtsaq-euq khoertav nanrma dovlar-eu gar nae,
\q1 Nanrma ga’anr-eu gar keuvni jawr-eu tsawrhaq-anr kurgaq-euq mae.
\q1
\v 2 Hawmuiq duidui-eu Ziroq-anr nae,
\q1 Miqyaer, yawshaef byadovlef taef-a.
\b
\q1
\v 3 Aqdui-euq Miqyaer oe taef-a, ciqcurni maq jawrbyov-ar.
\q1 Aqyawf-euq maeqshi miqdzaq dofnyaev taq-awr,
\q1 Aqyawf-euq tiqjawq, jaqlaer laerma yawkhav-aer baw-eu mae.
\q1
\v 4 Aqyawf, aqyawf-euq tsawrhaq-anr yarkhaq dar-eu laer,
\q1 Aqyawf laftav jav-eu mq hawr-eu mir-anr kur-eu mae.
\q1
\v 5 “Lawr-eu jeq lawr-awr ngaq naeq-aer dawqma sarjax dzaq-euq,
\q1 Ngaq-euq tsawrshawr deuq, tiqkawv lof-aer ngar jawr-eu gar uiqlar-awq.”
\q1
\v 6 Mqdeuq, aqyawf-euq tsaq-awr dawr-eu jeq dawqdzawr bimr-awq;
\q1 Aqjeq mirnae aernar-aq, Miqyaer-aq, yarkhaq dar-eu ghaq mae.
\b
\q1
\v 7 “Ngaq-euq tsawrhaq deuq-or! Ngar ngaeq-eu laer ghae-eu gar narhaq sher-eq;
\q1 Irsaqleqlav-or! Ngar, nawmaf-anr aer paq-aer ghae-eu jeq jav-eu ma;
\q1 Ngar-aq, nawmaf-euq Miqyaer pyeuf-eu Miqyaer ma.
\q1
\v 8 Aqmyanluf, ngaq-euq maeqshi jav-eu, nawmaf nae,
\q1 Ngaq-anr lawr-euq hawr-eu dzanpuiv-awr lawr-euq garkawv,
\q1 Ngar, nawqmaf-anr maqdaeq.
\q1
\v 9 Ngar, nawq-euq nymr-euq mawrner mawrgaw geufmawf-eu maqngeur;
\q1 Nawq-euq cifmyaef cifmaf-anr nae cifmyaef geufmawf-eu khawf maqngeur.
\q1
\v 10 Aqjeq mirnae aernar-aq, gawqjawq 1,000 jawq-anr gav-eu jeqzaq,
\q1 Hawr-eu bawrtsanq-anr kharjawr-eu jeqzaq dawqtawvluf ngaq-euq ma.
\q1
\v 11 Ngar, gawqjawq-anr kharjawr-eu arjir dawqtawvluf siqnya-awr,
\q1 Daega-anr kharjawr-eu bawrtsanq-euq jeqzaq khawf ngaq-euq ma.
\b
\q1
\v 12 “Ngar maeflar nar-aq, ngar, nawqmaf-anr maq aernaeq;
\q1 Aqjeq mirnae aernar-aq, mirtsaq tanqkhawr-aq, ngaq-euq ma.
\q1 Heu-euq khoertav kharjav-eu dawqtawvluf khawf ngaq-euq ma.
\q1
\v 13 Ngar, mawrner-euq shaqjir dzaq taef-a lor?
\q1 Maqngeur nar-aq, ngar cifmyaef-euq shiq dawr taef-a laq?
\q1
\v 14 Gor duidui-eu ghaq-anr nawq nae kamqtaq-euq lof-aer mrbyan-awr,
\q1 Guiqlanq-anr jaceuq-eu dawqkawq, Miqyaer-anr lawrnaeq-awq.
\q1
\v 15 Gardzaq garkawv keuvle ngae nan, ngaq-anr kur-awq.
\q1 Ngar, nawq-anr bibuq-ir-awr, nawr, ngaq-anr jaceuq taef-a.”
\b
\q1
\v 16 Aerkhawf, Miqyaer, tsawrcawv deuq-anr heulof-aer aer-eu mae;
\q1 “Nawmaf, aqgeu gar-euq aryaq nae ngaq-euq zanrtaq khoftaq dzawr-awr,
\q1 Ngaq-euq dawqma sarjax, nawmaf-euq khaqmae torluf-eu le?
\q1
\v 17 Nawmaf, ngaq-euq maeqdawq tsovdawq-anr byae-eu mawrlar-awr,
\q1 Nawmaf, ngaq-euq dawq narkhan paw biqdzae yaf-euq maqngeur laq?
\q1
\v 18 Nawmaf, smrkhoeq-anr tanqpuq ngae, aqyawf naeq-aer gawfler-awr,
\q1 Banq-awr joe-eu deuq naeq-aer gmler-euq mae.
\b
\q1
\v 19 Nawmaf, yawdoer-euq gharduq nawmaf-euq khaqmae bif-awr,
\q1 Nawmaf-euq maeqlar khawf, jaqmyawf maershuir dzawtaq-euq mae.
\q1
\v 20 Nawmaf nuirtaq-awr yawqha-euq maernmr-anr coeqler-eu jeq ngaeq-awr,
\q1 Yawqha-euq aqma-euq zaqyo-anr jabu jadoer-eu mae.
\q1
\v 21 Nawmaf heudeuq mr-euq khawf, ngar ciqcurni jawr-euq ma;
\q1 Nawmaf, ngar, nawmaf-anr dur taef-a laer noeq-eu mae;
\q1 Aerkhawf, ngar, nawmaf-anr daeq-awr,
\q1 Nawmaf-euq myavkhae aqyawf jeq aqyawf-aer lavtsaq ma.
\b
\q1
\v 22 “Nawmaf, Miqyaer-anr ngaer-euq tsawrhaq deuq-or,
\q1 Nymq-mr garkawv heu sharnoeq-awq;
\q1 Maqngeur nar-aq, ngar, nawmaf-anr caeqpyaeq caeqshavjir ngae,
\q1 Tiqghaq-iq, nawmaf-anr maqbi buq-ir nya-ar.
\q1
\v 23 Jaceuq-eu jeq kharlawr-eu ghaq-aq,
\q1 Ngaq-anr ciqhuiq ciqmanr-eu mae;
\q1 Yawqha yawmuiq-aer daefni laeqhmq-awr daeftsaq daeftsanr-eu tsawrhaq-anr,
\q1 Miqyaer-euq kakhof-eu jeq-anr ngar bimawr ma.”
\c 51
\s1 Iqbax Sharpyaeq-eu
\d Car-eu paw sheuqghae-eu aqyuif ghaq-anr bofnaeq-euq, Daqbir, Baqsheqba\f + \fr 51:0 \fk Daqbir, Baqsheqba \ft Garkawv heukawv-aq, 2Sml 12:1-15 lafkhoer anr-eu mae.\f* jawr-eu gar urler-awr Miqyaer gharduq ngaeqdan-eu Naqtaq, Daqbir-anr aernaeq ngae-euq Daqbir-euq cardawq
\q1
\v 1 Miqyaer-or! Nawq-euq ghoer-awr gaq-eu jeq-euq baqda’nae,
\q1 Ngaq-anr ghawqshaq gaqnaeq laf-awq.
\q1 Nawq-euq myaq duidui-eu nanqyuni ghawqshaq gaq-eu jeq-euq baqda’nae,
\q1 Ngaq-euq yawbanq yawlaeq sivdzaebyov naeqlaf-awq.
\q1
\v 2 Ngaq-euq yawlaeq yawca dawqtawv luf-anr tsiqshawr naeqlaf-awr,
\q1 Ngaq-euq iqbax-anr nae ngaq-anr lavshawr naeqlaf-awq.
\b
\q1
\v 3 Aqjeq mirnae aernar-aq, ngar, ngaq-euq yawbanq yawlaeq-anr siqnya-awr,
\q1 Ngaq-euq iqbax aqmyanluf ngaq-euq maeqshi javluf-eu mae.
\q1
\v 4 Ngar, nawq-anr iqbax mrlaeq-euq mir-a, nawq-anr taef-aer mrlaeq-euq ma.
\q1 Nawq-euq maeqshi yawdoer jeq mr-euq heu-aq;
\q1 Nawr ngaeqlar ngae dawr-awr tsaq-eu uqtaf,
\q1 Nawr yarkhaqdar ngae, aerkhar maqza nga laer ya dovlar-eu mae.
\q1
\v 5 Hawsher-eq, ngar iqbax-euq lafkhoer ngaqma-euq uqmav-anr tsaevler-awr,
\q1 Daefle ngae nae yawlaeq yawca anrluf-eu ma.
\b
\q1
\v 6 Haeq, nawr, lafkhoer-euq yawtsaq yawdawr geufmawf-eu mae.
\q1 Khoermirnae, lafkhoer zaftaq-euq pav-anr,
\q1 Ngar zaqsiq tsawrganr siqnya larni maeqnaeq laf-awq.
\q1
\v 7 Ngar shawrlarni, ngaq-anr hursor nae lavshawr naeqlaf-awq.
\q1 Ngar, ngaer navmaqtser pyurlarni, ngaq-anr tsiqshawr naeqlaf-awq.
\q1
\v 8 Nawq nae ngawqkhaef-euq shaqyoeq deuq laqkhaq caerlar nya’ni,
\q1 Ngaq-anr lurlar caerlar-awr laqkhaq caerlar paq-aer ghae-eu jeq bigaq naeqlaf-awq.
\q1
\v 9 Nawq-euq myavpyawq, ngaq-euq iqbax-anr nae awzaf-awr,
\q1 Ngaq-euq yawlaeq yawca jeq dawqtawv luf-anr sivdzaejir naeqlaf-awq.
\b
\q1
\v 10 Miqyaer-or! Ngaq-euq lafkhoer shawr-eu nuima tiq siq bae’anr naeqlaf-awr;
\q1 Ngaq-euq lafkhoer zifdanni ghae-eu saflar lavshuif naeqlaf-awq.
\q1
\v 11 Nawq-euq maeqshi nae ngaq-anr taq taedzae naeqlaf.
\q1 Nawq-euq Yawshawr Saflar, ngaq-anr nae taq yurkhof naeqlaf.
\q1
\v 12 Nawq-euq kakhof-eu jeq-euq laqkhaq caer-eu jeq, ngaq-anr par bifkhof naeqlaf-awr,
\q1 Nawq-euq nuijer jer-eu Saflar nae ngaq-anr cawba naeqlaf.
\b
\q1
\v 13 Khoernar-aq, ngar, yawbanq yawlaeq jeq mr-eu deuq-anr,
\q1 Nawq-euq garma maeqnaeq ngae,
\q1 Iqbaxzaq noeqpov noeqpar-awr, nawr jawr-eu paw ghoflar taef-a.
\q1
\v 14 Ngaq-anr kakhof-eu Miqyaer pyeuf-eu Miqyaer-or,
\q1 Shiq lavdov-euq yawlaeq-anr nae, ngaq-anr bibuq-ir naeqlaf-awq;
\q1 Khoernar-aq, nawq-euq tsaq-awr dawr-eu garkawv,
\q1 Ngaq-euq maeqlar nae yawkhav-aer gurgur-aer car ma.
\b
\q1
\v 15 Sanqpaq Miqyaer-or! Ngaq-euq maeqluq pannaeq laf-awq;
\q1 Khoernar-aq, ngaq-euq khaqmae, nawq-anr jaceuq-eu gar bimawr ma.
\q1
\v 16 Aqjeq mirnae aernar-aq, nawr lawr-eu jeq-anr geufmawf-eu maqngeur-a;
\q1 Ngeur-eu lawnmr-aq, ngar, nawq-anr lawrnaeq lar-eu ma.
\q1 Nawr, dzanpuiv-awr lawr-eu jeq-anr laqkhaq maqcaer-a.
\q1
\v 17 Yawpav yawshav-aer ghae-eu saflar, lawrnaeq lar-eu gar, Miqyaer hageuf-eu mae.
\q1 Miqyaer-or! Yawpav yawshav-aer ghae-awr laeqbymr tawv-eu nuima-anr,
\q1 Nawr maq hawdoer naeqlaf-a.
\q1
\v 18 Nawr nuima tsaq-eu lof-aer, Ziroq-anr yawmuiq-aer ngaeqghae naeq-awr,
\q1 Yeqlursaqlaeq-euq meuqlanr tsovnaeq laf-awq.
\q1
\v 19 Khoernar-aq, nawr nuikhanr shir-eu, tsaq-awr dawr-eu lawr-eu jeq lawrnaeqlar taef-a;
\q1 Miqdzaq-anr dzanpuiv-awr lawr-eu jeq hawr-eu mawrdo dolan-aer dzanpuiv-awr lawr-eu jeq lawrnaeqlar ngae,
\q1 Nawq-euq lawrduq-euq khoertav mawrner mawrgaw deuq lawrnaeqlar taef-a.
\c 52
\s1 Miqyaer Yarkhaq Dar-eu Jeq Hawr-eu Ghawqshaq Gaq-eu Jeq
\d Car-eu paw sheuqghae-eu aqyuif ghaq-anr bofnaeq-euq, Eqdoq tsawrhaq Doegaq\f + \fr 52:0 \fk Eqdoq tsawrhaq Doegaq \ft Garkawv heukawv-aq, 1Sml 21:1-9; 22:9-10 lafkhoer anr-eu mae.\f*, Sawrluv-anr, “Daqbir, Aqbirmaqlaev-euq nymr-anr oe-euq mae” laer aernaeq ngae-euq, Daqbir-euq Maqsaqkir\f + \fr 52:0 \fk Maqsaqkir \ft Car-eu paw-euq dawq tiq dawq, dzardziv dziv-eu laer aermawf-eu mae.\f*
\q1
\v 1 Baoq huiq-eu tsawrhaq-or! Nawr aqjeq ghae-eu yawdoer jeq-anr khanqsaer jaev-eu le?
\q1 Miqyaer-euq yawmuiq-aq, li-eu maqbawni zif-eu mae.
\q1
\v 2 Nawq-euq maeqlar-aq, uqjaev micaer lof-aer tav-awr,
\q1 Lavcawv-eu jeq tovluf-eu lafkhoer, jaqmyawf maershuir-euq gar mr-eu laejae-eu mae.
\q1
\v 3 Nawr-aq, yawmuiq jeq-anr navmaqtser yawdoer jeq-anr gaq-awr,
\q1 Tsaq-awr dawr-eu jeq ngaeq-eu gar navmaqtser jaqmyawf myawf-eu gar gaq-eu mae.
\q1
\v 4 Jaqmyawf maershuir-euq maeqlar-or,
\q1 Nawr dawq yawcawv yawqdawq navluf-anr gaq-eu mae.
\b
\q1
\v 5 Miqyaer, nawq-anr yurdzae-eu laer, nawq-euq jawrduq-anr nae gheudov-awr,
\q1 Aqyawf, nawq-anr yawdaefzaq-euq mirtsaq-anr nae mqmaq maqbyav yarzir lavcawv-eu laer,
\q1 Duqcir-anr nae gheudzae taef-a.
\qs Sela.\qs*
\q1
\v 6 Tsaq-awr dawr-eu tsawrhaq khoer-anr ya’mawr ngae guv taef-a;
\q1 Aqyawf-anr uir-eu lafkhoer heulof-aer aernaeq taef-a;
\q1
\v 7 “Aqyawf, Miqyaer-anr aqyawf-euq ghaq zaduq maqbi pyeuflar-aq.
\q1 Aerkhawf, aqyawf, yawqhar yawqha yawdoer jeq nae ghaq bif-awr,
\q1 Yawqha smrmuiq muiq-awr pyurshuir myawqganq jav-eu gar ghoe-eu mae.”
\b
\q1
\v 8 Aerkhawf, ngar-aq, Miqyaer-euq nymr-anr nyoerjawfni daef-eu saqloq arbawr-anr dur-eu ma.
\q1 Ngar, mqmaq maqbyav yarzir Miqyaer ghawqshaq gaq-eu jeq-anr ghoe ma.
\q1
\v 9 Heu-anr nawq nae mr-euq mirnae, ngar, nawq-anr li-eu maqbawni jaceuq ma;
\q1 Nawq-euq tsawrshawr deuq jawr-eu maeqshi,
\q1 Ngar, nawq-euq tsawrmyanr-anr dawq ma;
\q1 Aqjeq mirnae aernar-aq, heulof-aer janr-eu-aq, yawmuiq mae.
\c 53
\s1 Tsawrhaq Yawmuiq Maqjawr-a
\d Car-eu paw sheuqghae-eu aqyuif ghaq-anr bofnaeq-euq, Maqhaqlav\f + \fr 53:0 \fk Maqhaqlav \ft Car-eu paw-euq dawq tiq dawq, kawqsheu tiqjeq-anr aermawf-eu mae.\f* kawqsheu, Daqbir-euq Maqsaqkir\f + \fr 53:0 \fk Maqsaqkir \ft Car-eu paw-euq dawq tiq dawq, dzardziv dziv-eu laer aermawf-eu mae.\f*
\q1
\v 1 Aqdzawq argan, yawqha-euq nuima-euq lafkhoer aer-eu, “Miqyaer maqjawr-a.”
\q1 Aqyawfmaf daefcawv-awr, maq mrkhmq-eu yawlaeq yawca jeq mrluf-eu mae.
\q1 Yawmuiq jeq mr-eu tsawrhaq tiqghaq-iq maqjawr-a.
\b
\q1
\v 2 Miqyaer, mq-euq khoertav nae tsawrhaq-euq zaqdeuq-anr hawka lef-awr;
\q1 Ghovshaw-eu jeq anr-awr, Miqyaer-anr pov-eu tiqghaqnav jawr-eu nga laq laer hawluf-eu mae.
\b
\q1
\v 3 Aqyawfmaf dawqtawvluf garma garbanq banq-ir-awr,
\q1 Aqyawfmaf tiqkawv lof-aer daefcawvjir taq-euq mae;
\q1 Yawmuiq jeq mr-eu tsawrhaq tiqghaq-iq maqjawr-a.
\q1 Tiqghaq-iq maqjawr-a.
\b
\q1
\v 4 Ngaq-euq tsawrhaq-anr kaqmur dzaq-eu lof-aer dzaq-eu tsawrhaq,
\q1 Yawlaeq yawca jeq mr-eu deuq, siqnya-eu tsawrganr maqanr-aer,
\q1 Aqyawfmaf, Miqyaer-anr maqkur-eu la laq?
\b
\q1
\v 5 Miqyaer, nawq-anr muir-eu laer gajawq lar-euq tsawrhaq-euq shaqyoeq deuq biqkhawqjir naeq-euq mirnae,
\q1 Aqyawfmaf guv paq-aer ghae-eu jeq maqjav-eu gar, yawkhav-aer guvluf-eu mae;
\q1 Miqyaer, aqyawf maf-anr hawdoer-eu mirnae, nawr, aqyawf maf-anr daq biga-ir taef-a.
\b
\q1
\v 6 Irsaqleqlav-anr kakhof-eu jeq, Ziroq-anr nae dovle taef-a!
\q1 Miqyaer, aqyawf-euq tsawrhaq-anr zaqkhav geuf-ir-euq gar nae sheuqkhoflaf ngae;
\q1 Yaqkov laqkhaq bicaer-awr, Irsaqleqlav bi lurgha bi caergha-awq.
\c 54
\s1 Nawq-euq Tsawrmyanr Nae Ngaq-anr Kakhof Naeqlaf-awq
\d Car-eu paw sheuqghae-eu aqyuif ghaq-anr bofnaeq-euq, arcav tsof-eu keuka zmq-eu Daqbir-euq Maqsaqkir\f + \fr 54:0 \fk Maqsaqkir \ft Car-eu paw-euq dawq tiq dawq, dzardziv dziv-eu laer aermawf-eu mae.\f*. Zirpiq tsawrhaq\f + \fr 54:0 \fk Zirpiq tsawrhaq \ft Garkawv heukawv-aq, 1Sml 23:19-20 lafkhoer anr-eu mae.\f* tiq ghaq, Sawrluv-anr, “Daqbir, nga’maf-euq ghanrcae caevzaf taq-euq maqngeur-a laq?” laer aernaeq ngae-euq
\q1
\v 1 Miqyaer-or! Nawq-euq tsawrmyanr nae ngaq-anr kakhof naeqlaf-awq;
\q1 Nawq-euq ghaq-anr ghoe-awr ngar maqlaeq-a laer japir naeqlaf-awq.
\q1
\v 2 Miqyaer-or! Ngaq-euq guiqlanq shardawq-anr narhaq naeqlaf-awq;
\q1 Ngaq-euq khaqmae-anr nae dovle-euq dawq-anr,
\q1 Naqbawr ciqkhmr naeqlaf-awq.
\b
\q1
\v 3 Aqjeq mirnae aernar-aq, boermiq siqkhaq,
\q1 Ngaq-euq daefzir yur-eu laer turlar taq-awr;
\q1 Khaeq-awr khav-eu deuq ngaq-anr saef-eu laer povluf-eu mae.
\q1 Aqyawf maf-aq, Miqyaer-anr yawzeu maqbaw-a.
\b
\q1
\v 4 Hawde-eq, Miqyaer-aq, ngaq-anr cawba-eu ghaq pyeuf-eu mae.
\q1 Sanqpaq Miqyaer-aq, ngaq-euq daefzir-anr ngaeqghae naeqlaf-eu ghaq mae.
\q1
\v 5 Aqyawf, ngaq-anr muir-eu deuq-anr yawdoer mrpoeq janrkhofnaeq taef-a;
\q1 Nawq-euq yawtsaq yawdawr nae, aqyawf maf-anr deuvtsaevdzae naeq-awq.
\b
\q1
\v 6 Ya’we Miqyaer-or! Ngar, nawq-euq tsawrmyanr-anr jaceuq ma;
\q1 Ngar nuima keuv-awr nawq-anr laqkhaq tiqcaer lawrnaeq ma.
\q1 Aqjeq mirnae aernar-aq, heulof-aer mr-eu-aq, yawmuiq mae.
\b
\q1
\v 7 Aqjeq mirnae aernar-aq, aqyawf, ngaq-euq gardzaq garkawv dawqtawv luf-anr nae,
\q1 Ngaq-anr bibuq-ir naeqlaf-euq mae;
\q1 Ngaq-euq myavnuiv, ngaq-anr muir-eu deuq-anr ghaqler-euq gar ya’mawr-euq ma.
\c 55
\s1 Cawq Nae Bi Byaerdzae-awr Shar-eu
\d Car-eu paw sheuqghae-eu aqyuif ghaq-anr bofnaeq-euq, arcav tsof-eu keuka zmq-eu Daqbir-euq Maqsaqkir\f + \fr 55:0 \fk Maqsaqkir \ft Car-eu paw-euq dawq, dzardziv dziv-eu laer aermawf-eu mae.\f*
\q1
\v 1 Miqyaer-or! Ngaq-euq guiqlanq shardawq-anr naqbawr ciqkhmr naeqlaf;
\q1 Ngar, nawq-anr tanqshar-eu gar nae taq jawrzaf naeqlaf.
\q1
\v 2 Ngaq-anr narhaq naeqlaf-awr, ngaq-anr ngaeqghae naeqlaf-awq;
\q1 Ngar maqsar marsar-aer dawqghof dov-eu lafkhoer yawkhav-aer manrluf-eu ma.
\q1
\v 3 Aqjeq mirnae aernar-aq, muir-eu tsawrhaq-euq tersar gaqlar-awr,
\q1 Tsawrcawv nyaefsuflar luf-eu mae.
\q1 Aqyawfmaf, ngaq-anr byae-awr nuima paer-eu lafkhoer,
\q1 Ngaq-euq khoertav gardzaq garkawv bi keuvle luf-eu mae.
\b
\q1
\v 4 Ngaq-euq lafkhoer, ngaq-euq nuima ardzaeq-aer narluf nya;
\q1 Ngaq-euq khoertav, shir-eu gar guv-eu jeq gadavle taq-euq nya.
\q1
\v 5 Ngar yawkhav-aer guv-ir-awr yawdzuq dzuqluf-eu ma;
\q1 Ngar guv-awr gav-eu lafkhoer gapuf saef-ir luf mir-a.
\q1
\v 6 Khoermirnae, ngar aer-eu;
\q1 “Or-oq, ngar khaqkhoeq lof-aer aqdanr tsof lawnmr-aq!
\q1 Ngar zawbyov ghae-awr ghaqnaq naq-ir-eu ma;
\q1
\v 7 Ngar, garmanr kaq-eu gar irbyov ghae-awr,
\q1 Bawrtsanq bawrdanr-anr jawr-ir-eu ma.
\q1
\v 8 Ngar, mqjeq tsawqtaev hawr-eu jaqlaer laerma jav-eu gar nae,
\q1 Yawkawr-aer caevdov ghae-iq-eu ma.”
\b
\q1
\v 9 Sanqpaq Miqyaer-or! Aqyawf maf-euq maeqlar gheupav-awr lavcawv naeq-awq;
\q1 Aqjeq mirnae aernar-aq, ngar meuq-euq lafkhoer coeqler deuqler-eu iqdaeq iqcae ya’mawr-euq ma.
\q1
\v 10 Uqcif nan’ghanr maq tserpavni,
\q1 Aqyawfmaf meuqlanr-euq khoertav jawqjawq-aer canluf-eu mae;
\q1 Meuq-euq lafkhoer khawf, yawlaeq yawca hawr-eu gardzaq garkawv javluf-eu mae.
\q1
\v 11 Meuq-euq ghanrcae cawv-ir-eu jeq jav-awr;
\q1 Meuq-euq garma-anr jaqmyawf maershuir hawr-eu nyaefsuf-eu jeq maqbyov-ir nya-a.
\b
\q1
\v 12 Aqjeq mirnae aernar-aq, ngaq-anr ngaeqdoer-eu tsawrhaq-aq,
\q1 Ngaq-anr muir-eu tsawrhaq maqngeur-a;
\q1 Ngeur-eu lawnmr-aq, ngar daqcoer ma.
\q1 Ngaq-anr cae-eu laer turlar-euq tsawrhaq khawf,
\q1 Ngaq-anr byae-eu tsawrhaq maqngeur-a;
\q1 Ngeur-eu lawnmr-aq, ngar caevzaf-ir-eu ma.
\q1
\v 13 Aerkhawf, ngaq-anr heulof-aer janrlar-eu tsawrhaq-aq,
\q1 Ngaq-anr myavpyawq shuq-awr, ngaq-euq cawq pyeuf-eu uqtaf,
\q1 Ngaq naeq-aer tiqkawv lof-aer di-eu tsawrhaq pyeuf-eu nawr mae.
\q1
\v 14 Arnyaf, tsawrhaq baqmaf naeq-aer Miqyaer-euq nymr-anr tiqkawv lof-aer candav lefluf ngae,
\q1 Dawqghoer ngaeq-awr maeqbawq mr-euq ma.
\q1
\v 15 Aqyawf maf-euq jawrduq-euq lafkhoer hawr-eu aqyawf maf-euq ghanrcae yawdoer jeq javluf-eu mirnae;
\q1 Shir-eu jeq, aqyawf maf-anr taemi-awr, yawdaef-aer shiqbuir lanma-anr ga’anrghae luf-ur.
\b
\q1
\v 16 Ngar lawnmr-aq, Miqyaer-anr kur ma;
\q1 Ya’we Miqyaer, ngaq-anr kakhof naeqlaf taef-a.
\q1
\v 17 Uqcif uqshawq hawr-eu nan’ghanr maqbawni,
\q1 Ngar yawkhav-aer gurgur-aer guiqlanqshar ma;
\q1 Aqyawf, ngaq-euq tersar-anr narhaq naeqlaf taef-a.
\q1
\v 18 Ngaq-anr caelar-euq deuq ghawqmya’ni myaq-eu mirnae,
\q1 Aqyawf, ngaq-anr guirdeuv deuvlar-eu gar nae, nuisar of-eu lafkhoer,
\q1 Ngaq-euq nuima saflar-anr kakhof naeqlaf-euq mae.
\q1
\v 19 Aqyawfmaf, Miqyaer-anr maqguv-aer maq parlar-eu mirnae,
\q1 Arhu nae daefluf jawrluf-eu Miqyaer narhaq-awr,
\q1 Aqyawf maf-anr khaeqnaeq khavnaeq taef-a.
\b
\q1
\v 20 Aqyawf, aqyawf-euq aqlaf cawqdov-awr,
\q1 Aqyawf naeq-aer tsaqler dzoerler-eu tsawrhaq-anr cae-awr;
\q1 Aqyawf, yawqha-euq dawqma sarjax-anr puiq-eu mae.
\q1
\v 21 Aqyawf-euq khaqmae-euq dawq-aq, tsirkhmq lof-aer jur-eu khawf;
\q1 Aqyawf-euq nuima-aq, guirdeuv deuvluf-eu mae.
\q1 Aqyawf-euq dawq-aq, tsir lof-aer nanqyuni ghae-eu khawf;
\q1 Tawvkhawv-anr nae gheudov lef-euq micaer-anr dur-eu mae.
\b
\q1
\v 22 Nawq-euq khavbaev, Ya’we Miqyaer-anr a’naeq-awq;
\q1 Aqyawf, nawq-anr hawlanr naeqlaf taef-a.
\q1 Aqyawf, tsaq-awr dawr-eu tsawrhaq-anr tiqjawr-iq maqbi coq-ir-a.
\b
\q1
\v 23 Aerkhawf, Miqyaer-or! Nawr, aqyawf maf-anr lavcawv-eu duqkhanq-anr bi’ir taef-a;
\q1 Shiq maef-awr jaqmyawf maershuir shuir-eu tsawrhaq-aq,
\q1 Yawqha-euq zir tiq khaev khawf maqya daefkeuv-ar;
\q1 Aerkhawf, ngar-aq, nawq-anr ghoe ma.
\c 56
\s1 Miqyaer-anr Ghoe-awr Maqguv-eu
\d Car-eu paw sheuqghae-eu aqyuif ghaq-anr bofnaeq-euq, “Garmanr kaq-eu gar jawr-eu khaqkhoeq” kawqsheu. Daqbir, Gaqta\f + \fr 56:0 \fk Daqbir, Gaqta \ft Garkawv heukawv-aq, 1Sml 21:10-11 lafkhoer anr-eu mae.\f* meuq-anr Pirlirtiv tsawrhaq nae bi nyaefngae-euq, Daqbir-euq Mirtam\f + \fr 56:0 \fk Mirtam \ft Car-eu paw-euq dawq tiq dawq, zawr muiq-awr zawr poeq-eu laer aermawf-eu mae.\f*
\q1
\v 1 Miqyaer-or! Aqcawq, ngaq-anr myeufanr-eu laer nyaefsuf-awr nan’ga-i deuvlar luf-eu mirnae;
\q1 Ngaq-anr ghawqshaq gaqnaeq laf-awq.
\q1
\v 2 Or-oq, Gor duidui-eu ghaq-or!
\q1 Ngaq-anr muir-eu deuq nan’ga-i ngaq-anr taeluf-awr;
\q1 Ngaq-anr deuvlar-awr caelar-eu deuq ghawqmya’ni myaq-eu mae.
\q1
\v 3 Ngaq-anr khar guvlar ngae, ngar, nawq-anr ghoe ma.
\q1
\v 4 Ngar, Miqyaer-euq lafkhoer, aqyawf-euq dawq-anr jaceuq ma;
\q1 Ngar, Miqyaer-anr ghoe ma; Ngar maqguv.
\q1 Shiqshaq, ngaq-anr aqjeq janrlar nya-eu?
\b
\q1
\v 5 Aqyawfmaf, nan’ga-i ngaq-euq dawq yurpyawv-awr;
\q1 Aqyawfmaf, ngaq-anr yawdoer janr-eu nuinoeq taef-aer sharnoeq luf-eu mae.
\q1
\v 6 Aqyawfmaf tiqkawv lof-aer uiqler-awr,
\q1 Aqyawfmaf caevzaf taq-awr, ngar kuirtof ciq-eu gar khoeqsho luf-eu mae.
\q1 Aqyawfmaf gayuf taq-awr, ngaq-euq daefzir yur-eu laer lofluf-eu mae.
\q1
\v 7 Aqyawfmaf yawlaeq yawca-anr nae caevdzeurnya taef-a lor?
\q1 Miqyaer-or! Nuima paer-eu lafkhoer, tsawrhaq heudeuq biqka naeq-awq.
\b
\q1
\v 8 Ngar doedoe ghagha-aer cancan-aer shaq-euq,
\q1 Nawr guitsaq tsovtaq-euq mae;
\q1 Ngaq-euq myavbir, nawq-euq martsaf nae ciqkhmruiq taq-euq mae;
\q1 Garkawv heu nawq-euq sanqbof-euq lafkhoer bofanr taq-euq maqngeur lor?
\q1
\v 9 Ngar, nawq-anr gurgaq ngae, ngaq-anr muir-eu deuq narkhan paw caevghofghae taef-a;
\q1 Miqyaer, ngar jawr-eu paw pyawq-eu mirnae, ngar heu-anr siqnya ma.
\q1
\v 10 Ngar, Miqyaer-euq lafkhoer, aqyawf-euq dawq-anr jaceuq ma;
\q1 Ngar, Ya’we Miqyaer-euq lafkhoer, aqyawf-euq dawq-anr jaceuq ma.
\q1
\v 11 Ngar, Miqyaer-anr ghoe ma; Ngar maqguv.
\q1 Tsawrhaqzaq, ngaq-anr aqjeq janrlar nya-eu?
\b
\q1
\v 12 Miqyaer-or! Ngar, nawq-anr kamqtaq-euq jeq ya’mrbyan mae;
\q1 Ngar, nawq-anr jaceuq-eu jeq lawrnaeq ma.
\q1
\v 13 Aqjeq mirnae aernar-aq, nawr, ngaq-euq nuima saflar, shir-eu jeq-anr nae bibuq-ir naeqlaf-euq mae.
\q1 Ngar, yawdaef-aer yawshaef-euq lafkhoer, Miqyaer-euq maeqshi yacanni;
\q1 Nawr, ngaq-euq aqkuir maqbi coq-ir ni hawpir naeqlaf-euq maqngeur laq?
\c 57
\s1 Ngaq-euq Nuima Yawzif Ma
\d Car-eu paw sheuqghae-eu aqyuif ghaq-anr bofnaeq-euq, Taq lavcawv laer kur-eu kawqsheu. Daqbir, Sawrluv taelar-eu\f + \fr 57:0 \fk Sawrluv taelar-eu \ft Garkawv heukawv-aq, 1Sml 22:1; 24:3 lafkhoer anr-eu mae.\f* mirnae, khaqlo boe-anr caevjawrler ngae-euq, Daqbir-euq Mirtam\f + \fr 57:0 \fk Mirtam \ft Car-eu paw-euq dawq tiq dawq, zawr muiq-awr zawr poeq-eu laer aermawf-eu mae.\f*
\q1
\v 1 Miqyaer-or! Ngaq-anr ghawqshaq gaqnaeq laf-awq!
\q1 Ngaq-euq nuima saflar, nawq-anr ghoe-eu mirnae,
\q1 Ngaq-anr ghawqshaq gaqnaeq laf-awq!
\q1 Lavbyov lavbyav-eu jeq maqdzeur-ir-euq khoerkeuvni,
\q1 Ngar, nawq-euq aqdanr narshmr-euq uqmov caevzaflar ma.
\q1
\v 2 Ngaq-euq gharduq yawqjeq navluf janrnaeq laf-eu Miqyaer-anr,
\q1 Gor duidui-eu Miqyaer-anr ngar gurgaq ma.
\q1
\v 3 Miqyaer, ghawqshaq gaq-eu jeq hawr-eu yawtsaq yawdawr jeq khaerghaelef taef-a;
\q1 Aqyawf, ngaq-anr bibuq-ir-eu jeq mq-euq khoertav nae bi’oe-awr;
\q1 Aqyawf, ngaq-anr myeufanr-eu laer ghae-eu tsawrhaq-anr aerdoernaeq taef-a.
\qs Sela.\qs*
\b
\q1
\v 4 Ngaq-euq nuima saflar-aq, arlaqjaqshir-euq ghanrcae jav-awr;
\q1 Ngar, miqdzaq dof-eu tsawrhaq-euq zaqdeuq-euq ghanrcae yufluf mir-a;
\q1 Aqyawf maf-euq seuq-aq, ganq hawr-eu kavmyaq-anr dur-awr,
\q1 Aqyawf maf-euq maeqlar-aq, tav duidui-eu micaer-anr dur-eu mae.
\b
\q1
\v 5 Miqyaer-or! Nawq-anr mq taf-aer ciqpoeq ciqgor ma;
\q1 Nawq-euq yawshaef khanqsaer mirtsaq tanqkhawr doeni bi byale-awq.
\b
\q1
\v 6 Aqyawfmaf, ngaq-euq aqkuir-anr bawghaf khmrtaq-euq mae;
\q1 Ngaq-euq nuima saflar awbyav-awr;
\q1 Aqyawfmaf, ngaq-euq garma-anr shaqduq duqtaq-euq mae;
\q1 Aerkhawf, aqyawfmaf, yawqha nae duq-euq gar yawqha ga’anr-euq mae.
\qs Sela.\qs*
\q1
\v 7 Ngaq-euq nuima yawzif ma, Miqyaer-or! Ngaq-euq nuima yawzif ma.
\q1 Ngar, car-awr nae jaceuq ma.
\q1
\v 8 Ngaq-euq khanqsaer-or! Noeqlar-awq!
\q1 Tser cav tsof-eu deur-mq ma hawr-eu deur-mq cuq-or! Noeqlar-awq!
\q1 Ngar, mqbya byataw-anr lavnoeq ma.
\q1
\v 9 Sanqpaq Miqyaer-or! Tsawrhaqzaq-euq ghanrcae, ngar, nawq-anr jaceuq ma.
\q1 Tsawrjeuq tsawrca deuq-euq ghanrcae ngar, nawq-anr carnaeq ma.
\q1
\v 10 Aqjeq mirnae aernar-aq, nawq-euq ghawqshaq gaq-eu jeq, mq-anr keuvni jav-awr,
\q1 Nawq-euq yawtsaq yawdawr-aq, mqdmr-anr tuv-eu mae.
\q1
\v 11 Miqyaer-or! Nawq-anr mq taf-aer ciqpoeq ciqgor ma;
\q1 Nawq-euq yawshaef khanqsaer mirtsaq tanqkhawr doeni bi byale-awq.
\c 58
\s1 Tsawrcawv-anr Yarkhaq Dar-eu
\d Car-eu paw sheuqghae-eu aqyuif ghaq-anr bofnaeq-euq, Taq lavcawv laer kur-eu kawqsheu. Daqbir-euq Mirtam\f + \fr 58:0 \fk Mirtam \ft Car-eu paw-euq dawq tiq dawq, zawr muiq-awr zawr poeq-eu laer aermawf-eu mae.\f*
\q1
\v 1 Nawmaf ciqcurni jawr-eu deuq-or,
\q1 Nawmaf tsaq-awr dawr-eu jeq aqdir ngaeqluf-eu ma lor?
\q1 Nawmaf, tsawrhaq-euq zaqdeuq yarkhaq dawrcoeni darluf ma laq?
\q1
\v 2 Maqngeur-a. Nawmaf-euq nuima-euq lafkhoer maqtsaq maqdawr-eu jeq mr-eu laer sharnoeq luf-awr,
\q1 Nawmaf-euq aqlaf, mirtsaq-euq khoertav coeqler deuqler-eu jeq savnaeq luf-eu mae.
\b
\q1
\v 3 Tsawrcawv-aq, zaq-euq jawrzar-anr nae dovle-euq naeq-aer garbanq banq-ir-awr;
\q1 Aqyawfmaf daefle-euq naeq-aer canbanq ghae-awr jaqmyawf myawf-eu mae.
\q1
\v 4 Aqyawf maf-euq dof-aq, arlawr-euq dof-anr dur-awr;
\q1 Aqyawfmaf, arlawr uirnav naqbawq lof-aer,
\q1 Naqbawr paftsoeq tsoeqtaq-euq mae.
\q1
\v 5 Mawloq loq-awr arlawr-anr kurnya-eu deuq, mawloq yawmuiq-aer loq-awr,
\q1 Kur-eu tersar-anr maq gaqnya-eu gar dur-eu mae.
\b
\q1
\v 6 Miqyaer-or! Aqyawf maf-euq khaqmae-euq seuq daeka naeq-awr;
\q1 Ya’we Miqyaer-or! Arlaqjaqshir zaqguq-euq juir ngawqjuv naeq-awq.
\q1
\v 7 Ircuf yoerbyov-eu lof-aer aqyawf maf-anr bi yoerbyov ghae-awr;
\q1 Aqyawf, kav ngofdav ngae, aqyawf-euq kavmyaq bi deuvtsaevjir law.
\q1
\v 8 Aqyawfmaf canluf ngae, guirbyov jir-eu aqnyov lof-aer bipyeuf-awr;
\q1 Zaqmiq aqbur-anr nae yawshir-aer daefdov le-awr,
\q1 Nanrma-anr maqya mawr-eu zaqnanq-anr bidur law.
\q1
\v 9 Aqgan-anr dof-eu miqdzaq, oeqlanq-anr lanrler-eu maqdan-eu minav-aer,
\q1 Aqyawf, nuima paer duidui-eu lafkhoer,
\q1 Jaqlaer laerzeuv nae bawbyov ghae-eu lof-aer bawbyovghae taef-a.
\b
\q1
\v 10 Tsaq-awr dawr-eu tsawrhaq heulof-aer janrkhof naeq-eu gar ya’mawr ngae laqkhaqcaer taef-a;
\q1 Aqyawf, aqyawf-euq aqkuir-anr tsawrcawv deuq-euq shiq nae lavshawr taef-a.
\q1
\v 11 Khoer-euq baqda’nae, tsawrhaqzaq heulof-aer aer taef-a,
\q1 “Tsaq-awr dawr-eu tsawrhaq deuq-euq gharduq, aqdir mrpoeq lafsawq jav-eu ngar-a;
\q1 Mirtsaq tanqkhawr-anr yarkhaq dar-eu Miqyaer aqdir jawr-eu ngar-a.”
\c 59
\s1 Deuvpir Naeqlaf-eu Miqyaer
\d Car-eu paw sheuqghae-eu aqyuif ghaq-anr bofnaeq-euq, Taq lavcawv laer kur-eu kawqsheu. Sawrluv, Daqbir-anr saef-eu\f + \fr 59:0 \fk Sawrluv, Daqbir-anr saef-eu \ft Garkawv heukawv-aq, 1Sml 19:11 lafkhoer anr-eu mae.\f* laer Daqbir-euq nymr-anr bihaw-ir ngae-euq, Daqbir-euq Mirtam\f + \fr 59:0 \fk Mirtam \ft Car-eu paw-euq dawq tiq dawq, zawr muiq-awr zawr poeq-eu laer aermawf-eu mae.\f*
\q1
\v 1 Ngaq-euq Miqyaer-or! Ngaq-anr muir-eu deuq-anr nae bibuq-ir naeqlaf-awq.
\q1 Tur-awr, ngaq-anr caelar-eu deuq-anr nae deuvpir naeqlaf-awq.
\q1
\v 2 Yawlaeq yawca mr-eu deuq-anr nae bibuq-ir naeqlaf-awr;
\q1 Shiq maef-eu tsawrhaq deuq-anr nae, ngaq-anr kakhof naeqlaf-awq.
\b
\q1
\v 3 Aqyawfmaf, ngaq-euq daefzir yur-eu laer dzurzaf taq-euq mae.
\q1 Ghaq khav-eu deuq gmler-awr ngaq-anr caelar luf-eu mae.
\q1 Ya’we Miqyaer-or! Hawsher-eq, khoer-aq, ngaq-euq iqbax hawr-eu yawlaeq yawca-euq baqda’nae maqngeur-a.
\q1
\v 4 Hawsher-eq, ngar yawlaeq jeq mrtaq-euq maqjav-eu gar,
\q1 Aqyawfmaf, caevcaev-aer laeqhmq luf-eu mae.
\q1 Tur-awr, ngaq-anr cawba naeqlaf-awq.
\b
\q1
\v 5 Khoermirnae, Guirmaf-euq Miqyaer pyeuf-eu Ya’we Miqyaer-or,
\q1 Irsaqleqlav-euq Miqyaer, nawr turlar-awr tsawrjeuq tsawrca dawqtawv luf-anr darnaeq-awq;
\q1 Sarjax maqzif-eu tsawrcawv-anr ghawqshaq taq gaqnaeq.
\qs Sela.\qs*
\b
\q1
\v 6 Aqyawfmaf uqcif uqtaw paw ghoflar-awr,
\q1 Aqkuiq lof-aer lmqlmq-aer meuq-euq tiqjawq doeni can-eu mae.
\q1
\v 7 Aqyawf maf-euq maeqluq-euq lafkhoer micaer anr-awr,
\q1 Haeqsher-eq, aqyawf maf-euq khaqmae bufbuf-aer tor-eu mae;
\q1 Aqyawfmaf aer-eu, “Aqsur ghaq gaqnya-eu?”
\b
\q1
\v 8 Aerkhawf, Ya’we Miqyaer-or! Nawr, aqyawf maf-anr uirnaeq taef-a;
\q1 Nawr, tsawrjeuq tsawrca dawqtawv luf-anr uiryoer-eu mae.
\q1
\v 9 Ngaq-euq ghaq pyeuf-eu ghaq-or! Ngar, nawq-anr dawq ma;
\q1 Aqjeq mirnae aernar-aq, Miqyaer-aq, ngaq-anr deuvpir naeqlaf-eu ghaq mae.
\q1
\v 10 Ngaq-euq Miqyaer, ngaq-anr ghawqshaq gaq-awr, ngar jawr-eu gar oe taef-a.
\q1 Miqyaer, ngar geufmawf-eu lof-aer, ngaq-anr muir-eu deuq-euq khoertav keuvle-eu gar bimawr naeqlaf taef-a.
\b
\q1
\v 11 Ngaqha-euq daeqdaqduq pyeuf-eu Sanqpaq Miqyaer-or!
\q1 Aqyawf maf-anr taqsaef, ngaq-euq tsawrhaq, aqyawf maf-anr ngaer-eu baw-mr;
\q1 Nawq-euq baoq nae, aqyawf maf-anr gheuka-awr taebyavjir naeq-awq.
\q1
\v 12 Aqyawf maf-euq maeqluq-euq dawq hawr-eu aqyawf maf-euq khaqmae-euq iqbax-euq baqda’nae,
\q1 Hawr-eu aqyawfmaf ngaeq ngae, yaqkhaer yaq-awr jaqmyawf myawf-eu mirnae;
\q1 Aqyawf maf-anr yawqha nuima huiq-eu jeq-anr bi pafler-awq.
\q1
\v 13 Nuima paer-eu lafkhoer aqyawf maf-anr puivdzaqjir naeq-awq;
\q1 Aqyawf maf-anr maqbi dzerlarni puivdzaqjir naeq-awq.
\q1 Khoerngae, Miqyaer-aq, Yaqkov-anr mqdzer mirdzer-anr keuvni uvlanr luf-eu nga laer aqyawf maf-anr bi siqnya-awq.
\qs Sela.\qs*
\b
\q1
\v 14 Aqyawfmaf uqcif uqtaw paw ghoflar-awr,
\q1 Aqkuiq lof-aer lmqlmq-aer meuq-euq tiqjawq doeni can-eu mae.
\q1
\v 15 Aqyawfmaf tsawqtoeq tsawqdav doedoe-aer dzaq-eu jeq povdzaq luf-eu,
\q1 Aqyawfmaf maqya dzaqdaev-euq nar-aq, lmqlmq-aer can-eu mae.
\b
\q1
\v 16 Aerkhawf, ngar, nawq-euq baoq-euq garkawv car ma;
\q1 Uqshawq paw, ngar, nawq-euq ghawqshaq gaq-eu garkawv gurgur-aer car ma.
\q1 Aqjeq mirnae aernar-aq, nawr, ngaq-anr deuvpir naeqlaf-euq ghaq pyeuf-awr,
\q1 Ngaq-anr gardzaq garkawv keuvle-euq arnan-anr caevzafduq pyeufnaeq laf-euq mae.
\q1
\v 17 Ngaq-euq ghaq pyeuf-eu ghaq-or! Ngar car-awr nawq-anr jaceuq ma;
\q1 Aqjeq mirnae aernar-aq, Miqyaer-aq, ngaq-anr deuvpir naeqlaf-eu ghaq pyeuf-awr;
\q1 Ngaq-anr ghawqshaq gaq-eu Miqyaer mae.
\c 60
\s1 Nawq-euq Armar Laf Nae Kakhof Naeqlaf-awq
\d Car-eu paw sheuqghae-eu aqyuif ghaq-anr bofnaeq-euq, Kapaf aryaev-euq sarjax kawqsheu. Maeq-awr tsov-eu gharduq. Daqbir, Meqsoqpoqtaqmir\f + \fr 60:0 \fk Meqsoqpoqtaqmir \ft Garkawv heukawv-aq, 2Sml 8:3, 13 lafkhoer anr-eu mae.\f* hawr-eu Zorba-euq Surliv-anr deuv ngae, Yoraqbav par ghof-ir-awr Saqdeuf-euq ghaqlawq-anr, Eqdoq-euq tsawrhaq 12,000 ghaq saef ngae-euq, Daqbir-euq Mirtam\f + \fr 60:0 \fk Mirtam \ft Car-eu paw-euq dawq tiq dawq, zawr muiq-awr zawr poeq-eu laer aermawf-eu mae.\f*
\q1
\v 1 Miqyaer-or! Nawr, nga’maf-anr nuikhanr maqshir-aer;
\q1 Nawr, nga’maf-anr daepyavdzae naeqlaf-awr;
\q1 Nawr, nga’maf-anr taedzae naeqlaf-euq mae.
\q1 Or-oq, nga’maf-anr tiq pov lavmuiqkhof naeqlaf-awq.
\q1
\v 2 Nawr, mirtsaq tanqkhawr ngawqnyae-awr,
\q1 Mirtsaq bi tsawqpav lar-euq mae;
\q1 Mirtsaq nyaenyae-aer javluf-eu mirnae,
\q1 Tsawqpav taq-euq lavmuiqkhof naeqlaf-awq.
\q1
\v 3 Nawr, nawq-euq tsawrhaq-anr yawshaq jeq bimawr naeqlaf-euq mae;
\q1 Nawr, nga’maf-anr yawbanq yawlanr-aer bi ghaelar-eu aqgaf dzaruir bidawr naeqlaf-euq mae.
\b
\q1
\v 4 Yawtsaq yawdawr-euq gharduq bi bafgor-eu laer;
\q1 Nawr, nawq-anr guv-eu tsawrhaq deuq-anr, parloq parlaer bifnaeq taq-euq mae.
\qs Sela.\qs*
\q1
\v 5 Nawr gaq-eu tsawrhaq yabuq-ir ni,
\q1 Nga’maf-euq shardawq-anr narhaq naeqlaf-awr,
\q1 Nawq-euq armar laf nae nga’maf-anr kakhof naeqlaf-awq.
\b
\q1
\v 6 Miqyaer shawr-eu lafkhoer heulof-aer aer-eu mae;
\q1 “Ngar laqkhaq tiqcaer; Sheqkmq daeqbir naeq-awr,
\q1 Surkov ghaqlawq dardza dza-awr birnaeq ma.
\q1
\v 7 Girlav-aq, ngaq-euq ma; Maqnarseq khawf ngaq-euq ma;
\q1 Erpaqleq-aq, ngaq-euq uqduq-euq gharduq guirdeuv deuv-eu uqkhov pyeuf-awr;
\q1 Yurdav-aq, ngaq-euq zanrdawq bif-eu ghaq pyeuf-eu ma.
\q1
\v 8 Aerkhawf, Mawrbav-aq, ngaq-euq ircuf oeqlanq pyeuf-awr,
\q1 Ngaq-euq saeqnawv Eqdoq-anr dzaetaq-awr,
\q1 Pirlirtiv-aq, ngar ghaqler-euq baqda’nae gur-awq.”
\b
\q1
\v 9 Ngaq-anr aqsur ghaq zifdanni ghae-eu meuq-anr sheuqghae naeqlaf nmr-mq?
\q1 Ngaq-anr aqsur ghaq Eqdoq-anr sheuqghae naeqlaf nmr-mq?
\q1
\v 10 Miqyaer-or! Nawr, nga’maf-anr taedzae naeqlaf-euq maqngeur lor?
\q1 Miqyaer-or! Nawr, nga’maf-euq guirmaf naeq-aer maqdov-ir-euq maqngeur laq?
\q1
\v 11 Tsawrhaqzaq nae cawba-euq tiqjeq-iq gardanr maqtsoeq-eu mirnae;
\q1 Nga’maf gardzaq garkawv javluf-eu gar cawba naeqlaf-awq.
\q1
\v 12 Miqyaer-anr ghoe-awr nae, aqdui khaqduqni guirdeuv deuv ma;
\q1 Aqjeq mirnae aernar-aq, aqyawf, aqdui-anr muir-eu deuq-anr nawqpyaev taef-a.
\c 61
\s1 Miqyaer-euq Aqdanr-euq Uqmov Caevzaf-eu
\d Car-eu paw sheuqghae-eu aqyuif ghaq-anr bofnaeq-euq, arcav tsof-eu keuka zmq-eu, Daqbir-euq cardawq
\q1
\v 1 Miqyaer-or! Ngar gur-eu gar narhaq naeqlaf-awq;
\q1 Ngaq-euq guiqlanq shardawq-anr narhaq naeqlaf-awq.
\q1
\v 2 Ngaq-euq nuima shaqzanq naf duidui-eu lafkhoer,
\q1 Ngar mqdzer mirdzer jawr-awr nae nawq-anr gurgaq luf-eu ma;
\q1 Ngar taf-aer gordzaeq-eu logur-anr, ngaq-anr sheuqghae naeqlaf-awq.
\b
\q1
\v 3 Aqjeq mirnae aernar-aq, nawr-aq, ngaq-euq caevzafduq pyeuf-awr;
\q1 Ngaq-anr muir-eu deuq maq larkeuv nya-eu zifdanni ghae-eu lofpir-eu nymrgor pyeuf-eu mae.
\b
\q1
\v 4 Ngar, nawq-euq aqdanr-euq uqmov jav-eu caevzafduq-anr ghoe ma.
\q1 Ngar, mqmaq maqbyav yarzir nawq-euq saeqghawv-euq lafkhoer jawr ma.
\qs Sela.\qs*
\q1
\v 5 Aqjeq mirnae aernar-aq, Miqyaer-or!
\q1 Nawr, ngaq nae kamq-euq dawq gaq-awr;
\q1 Nawr, nawq-euq tsawrmyanr-anr guv-eu deuq-anr of-eu jeqbir,
\q1 Ngaq-anr bifnaeq laf-euq mae.
\b
\q1
\v 6 Nawr, sanqpaq-euq daefzir zirlanq ka’naeq-awr,
\q1 Aqyawf-euq arkhof arla ghawqmya zir bidaef taef-a.
\q1
\v 7 Aqyawf, Miqyaer-euq maeqshi li-eu maqbawni jawr taef-a;
\q1 Or-oq, yawtsaq yawdawr hawr-eu ghawqshaq gaq-eu jeq laeqhmq-awr aqyawf-anr hawpir naeq-awq.
\b
\q1
\v 8 Khoernar-aq, ngaq nae kamqtaq-euq lof-aer nan-anr nae mrcaw ngae,
\q1 Ngar, nawq-euq tsawrmyanr-anr mqmaq maqbyav yarzir car-awr jaceuq ma.
\c 62
\s1 Ciqcurni Miqyaer-anr Dawq-eu
\d Car-eu paw sheuqghae-eu aqyuif ghaq-anr bofnaeq-euq, Yeqduqtur\f + \fr 62:0 \fk Yeqduqtur \ft Dawq heudawq-aq, jaceuq-eu laer aermawf-eu mae.\f* kawqsheu, Daqbir-euq cardawq
\q1
\v 1 Ngaq-euq nuima saflar ciqcurni Miqyaer-anr aqdir dawq ma;
\q1 Ngaq-anr kakhof-eu jeq aqyawf-anr nae oe-eu mae.
\q1
\v 2 Aqyawf taef-aer ngaq-euq logur hawr-eu ngaq-anr kakhof-eu ghaq pyeuf-awr;
\q1 Aqyawf, ngaq-anr deuvpir naeqlaf-eu ghaq pyeuf-eu mae;
\q1 Ngar tiqpawf-iq nyinyi-aer maq ghaelar.
\b
\q1
\v 3 Nawmaf, tsawrhaq tiq ghaq-anr aqmyan keuvni cae-eu laer ghae-eu le?
\q1 Nawmaf dawqtawvluf coq-ir luf-eu kmrcaer,
\q1 Hawr-eu yawf-ir taq-euq lanr lof-aer yabi saefdzaejir taef-a.
\q1
\v 4 Aqyawfmaf, aqyawf-anr yawgor artiv-anr nae taeka-eu laer taef-aer tov-awr;
\q1 Aqyawfmaf jaqmyawf myawf-eu gar laqkhaq caer-eu mae;
\q1 Aqyawf maf-euq khaqmae dawq ngaeqghae-eu khawf,
\q1 Aqyawf maf-euq lafkhoer paw yaqkhaer yaq-eu mae.
\qs Sela.\qs*
\b
\q1
\v 5 Ngaq-euq nuima saflar ciqcurni, Miqyaer-anr taef-aer dawq ma.
\q1 Aqjeq mirnae aernar-aq, ngar noeqtmq-eu jeq aqyawf-anr nae oe-eu mae.
\q1
\v 6 Aqyawf taef-aer ngaq-euq logur hawr-eu ngaq-anr kakhof-eu ghaq pyeuf-awr;
\q1 Aqyawf, ngaq-anr deuvpir naeqlaf-eu ghaq pyeuf-eu mae;
\q1 Ngar, nyinyi-aer maq ghaelar.
\q1
\v 7 Ngaq-anr kakhof-eu jeq hawr-eu ngaq-euq khanqsaer,
\q1 Miqyaer-euq lafkhoer jav-eu mae.
\q1 Ngaq-euq ghaq pyeuf-eu logur hawr-eu ngar caevzafduq,
\q1 Miqyaer-euq lafkhoer jav-eu mae.
\b
\q1
\v 8 Miqyaer-aq, aqdui-euq caevzafduq pyeuf-eu mae;
\q1 Nawmaf, tsawrhaqzaq-or! Nawmaf-euq nuima aqyawf-euq maeqshi shaevdov lef-awr;
\q1 Aqmyanluf, aqyawf-anr ghoe-awq.
\qs Sela.\qs*
\b
\q1
\v 9 Aqdir nar-aq, teq-eu nyirzaq-aq, safkhoeq lof-aer dur-awr,
\q1 Gor-eu huiqzaq khawf jaqmyawf lof-aer taef mae;
\q1 Aqyawf maf-anr pavyawq nae savhaw ngae,
\q1 Aqyawfmaf dawqtawvluf safkhoeq navmaqtser pyar-eu mae.
\q1
\v 10 Nawqdzaq khavdzaq-euq jeq-anr taqghoe,
\q1 Khoeqdzaq joedzaq-euq jeq-anr khawf taq noeqtmq;
\q1 Nawq-euq pyurshuir myawqganq myaqlar ngae,
\q1 Nawq-euq nuima khoerdeuq-anr taq noeqtsovtaq.
\b
\q1
\v 11 Miqyaer tiq pov ngaeq-euq gar, ngar nyiq pov yagaq-euq ma;
\q1 Baoq-aq Miqyaer-euq mae.
\q1
\v 12 Sanqpaq Miqyaer-or! Ghawqshaq gaq-eu jeq khawf nawq-euq mae;
\q1 Aqjeq mirnae aernar-aq, nawr, tiqghaq sair tiqghaq-anr,
\q1 Yawqha nae mrtaq-euq gar tsaqni mrpoeq lafsawq bif-eu mae.
\c 63
\s1 Miqyaer Naeq-aer Cawq Cawqmawf-eu
\d Daqbir, Yurdav-euq bawrtsanq bawrdanr-anr\f + \fr 63:0 \fk Yurdav-euq bawrtsanq bawrdanr-anr \ft Garkawv heukawv-aq, 1Sml 23:14; 2Sml 15:23-28 lafkhoer anr-eu mae.\f* jawr ngae-euq, Daqbir-euq cardawq
\q1
\v 1 Miqyaer-or! Nawr-aq, ngaq-euq Miqyaer ma;
\q1 Uqshawq yawnaf-aer ngar, nawq-anr pov-eu ma;
\q1 Ngaq-euq nuima saflar, ircuf maef-eu lof-aer nawq-anr maef mir-a;
\q1 Ircuf maqjav-aer guicorni ghae-ir taq-euq mirtsaq tiq tsanr ircuf maef-eu lof-aer,
\q1 Ngaq-euq shiqshaq, nawq-anr za’mawf mir-a.
\q1
\v 2 Khoermirnae, ngar, nawq-euq shawr-eu jawrduq-euq lafkhoer,
\q1 Nawq-euq baoq hawr-eu yawshaef khanqsaer-anr ya’mawrni,
\q1 Ngar, nawq-anr povlar-euq ma.
\q1
\v 3 Nawq-euq ghoer-awr gaq-eu jeq-aq, daefzir navmaqtser muiqdzaeq-eu mirnae,
\q1 Ngaq-euq maeqluq, nawq-anr jaceuq ma.
\q1
\v 4 Khoermirnae, ngar khardaef-eu tiqzir, nawq-anr jaceuq ma;
\q1 Nawq-euq tsawrmyanr-euq uqmov, ngaq-euq aqlaf cawqdir ma.
\b
\q1
\v 5 Ngaq-euq nuima saflar, shaqtsur hawr-eu purnmf dzaqdaev-euq lof-aer,
\q1 Tmqjawvni ghae-awr, laqkhaq caer-eu maeqluq nae,
\q1 Ngaq-euq khaqmae, nawq-anr jaceuq ma.
\q1
\v 6 Ngar yufzar-anr yufluf ngae, nawq-anr noeqmawr-euq ma.
\q1 Uqcif mirlan-aer ngar, nawq-euq garkawv dzardziv dziv-euq ma.
\q1
\v 7 Nawr, ngaq-anr cawba naeqlaf-euq mirnae,
\q1 Ngar, nawq-euq aqdanr-euq narshmr-euq uqmov, laqkhaq caer-eu ma.
\q1
\v 8 Ngaq-euq nuima saflar, nawq-euq narkhan dawqpae taeqni cantae luf-eu ma;
\q1 Nawq-euq armar laf, ngaq-anr nyaeftaeq luf-eu mae.
\b
\q1
\v 9 Aerkhawf, ngaq-euq daefzir-anr lavcawv-eu laer pov-eu tsawrhaq deuq-aq,
\q1 Mirtsaq-euq lafov paw ya’ur-ir taef-a.
\q1
\v 10 Aqyawfmaf, micaer nae yacoq-ir taef-a;
\q1 Aqyawfmaf, byaqhir-euq shaqbymr yapyeuf-ir taef-a.
\q1
\v 11 Aerkhawf, sanqpaq-aq, Miqyaer-euq lafkhoer laqkhaq yacaer taef-a;
\q1 Aqyawf-anr ghoe-awr nae kamq-euq yawqghaq navluf, aqyawf-anr jaceuq taef-a;
\q1 Aerkhawf, jaqmyawf myawf-eu jeq ngaeq-eu deuq-euq khaqmae-aq, ya naqlerjir taef-a.
\c 64
\s1 Ngaq-euq Daefzir-anr Hawpir Naeqlaf
\d Car-eu paw sheuqghae-eu aqyuif ghaq-anr bofnaeq-euq, Daqbir-euq cardawq
\q1
\v 1 Miqyaer-or! Ngar dzardziv dziv-eu lafkhoer,
\q1 Ngaq-euq tersar-anr narhaq naeqlaf-awq;
\q1 Ngaq-anr muir-eu tsawrhaq deuq-anr guv-eu jeq-anr nae,
\q1 Ngaq-euq daefzir-anr hawpir naeqlaf-awq.
\q1
\v 2 Tsawrdoer deuq bawqkhoeq luf-eu jeq-anr nae,
\q1 Hawr-eu yawlaeq yawca jeq mr-eu deuq luiqgha-eu gar nae,
\q1 Ngaq-anr sheuqzaf naeqlaf-awq.
\q1
\v 3 Aqyawf maf-euq maeqlar-aq, micaer lof-aer siqtav taq-awr,
\q1 Aqyawf maf-euq kav ngofdav-awr kavmyaq beuvghae lef-eu lof-aer,
\q1 Nuima baw-eu dawq dovle-eu mae.
\q1
\v 4 Aqyawfmaf, dzurzaf-awr tiqjeq-iq maqlaeq-eu tsawrhaq-anr beuv-eu mae;
\q1 Aqyawfmaf maqguvni, aqyawf-anr yawkawr-aer beuv-eu mae.
\q1
\v 5 Aqyawfmaf yawdoer jeq mr-eu gharduq tiqghaq tirghaq, ghaq bif-awr;
\q1 Aqyawfmaf, yawzaf zaf-aer lanrju khmr-eu garkawv ja-eu mae;
\q1 Aqyawfmaf aer-eu, “Heudeuq-anr aqsur ghaq mawrnya-eu?”
\q1
\v 6 Aqyawfmaf yawlaeq jeq tov-awr aer-eu,
\q1 “Aqdui maf-euq bawqtov-aq, aerkhar maqza-eu bawqtov mae.”
\q1 Tsawrhaq-euq nuima hawr-eu lafkhoer paw-euq nuinoeq,
\q1 Heu nyiq jeqluf yawnaf mae.
\b
\q1
\v 7 Aerkhawf, Miqyaer, aqyawf maf-anr kavmyaq nae beuv taef-a;
\q1 Aqyawfmaf, tiqpov taef-aer yabi beuvnar taef-a.
\q1
\v 8 Aqyawf, aqyawf maf-anr yawqha-euq maeqlar-euq baqda’nae sanqtif bitif taef-a.
\q1 Aqyawf maf-anr kharmawr-eu tsawrhaq caevbyovjir taef-a.
\q1
\v 9 Tsawrhaq dawqtawvluf yaguv-ir taef-a.
\q1 Aqyawfmaf, Miqyaer nae mr-euq garkawv, tsawrganr zmq-awr sharnoeq-eu mirnae,
\q1 Aqyawf-euq gar-euq garkawv dawqdzawr mr taef-a.
\b
\q1
\v 10 Tsaq-awr dawr-eu tsawrhaq-aq, Ya’we Miqyaer-euq lafkhoer,
\q1 Laqkhaq caer-awr, aqyawf-anr ghoe taef-a.
\q1 Nuima-euq lafkhoer dawrcoeni ghae-eu tsawrhaq dawqtawvluf,
\q1 Aqyawf-anr jaceuq taef-a.
\c 65
\s1 Guiqlanq-anr Noeqkeuv-awr Jaceuq-eu
\d Car-eu paw sheuqghae-eu aqyuif ghaq-anr bofnaeq-euq, Daqbir-euq dawqcar cardawq
\q1
\v 1 Miqyaer-or! Ziroq-euq lafkhoer jaceuq-eu jeq, nawq-anr dawqluf-eu mae;
\q1 Kamqtaq-euq jeq, nawq-anr mrbyannaeq taef-a.
\q1
\v 2 Guiqlanq shar-eu gar narhaq luf-eu ghaq-or,
\q1 Shiqshaq dawqtawvluf nawr jawr-eu gar lar taef-a.
\q1
\v 3 Yawlaeq yawca ngaq-anr ghaqlarluf ngae,
\q1 Nawr, nga’maf-euq yawbanq yawlaeq-euq gharduq,
\q1 Lawrdan-eu jeq laeqhmq naeqlaf-euq mae.
\q1
\v 4 Nawq-euq dawqpae bilar-awr nawq-euq nymr-euq povka bijawr-eu laer,
\q1 Nawq nae tserdov-euq tsawrhaq-aq, guiqlanq huiq-eu mae.
\q1 Nga’maf, nawq-euq nymr hawr-eu nawq-euq shawr-eu uqduq tanqnymr nymrma-euq yawmuiq jeq-euq baqda’nae nuima tmqjawvni yaghae taef-a.
\b
\q1
\v 5 Nga’maf-anr kakhof-eu Miqyaer-or!
\q1 Nawr tsaq-awr dawr-eu jeq-euq lafkhoer,
\q1 Yawzeu bawlar paq-aer ghae-eu jeq mr-awr, nga’maf-anr aerkhof naeqlaf taef-a.
\q1 Nawr-aq, mqdzer mirdzer-anr keuvni jawr-eu tsawrhaq deuq hawr-eu,
\q1 Kaq-eu iqmalavshav-anr jawr-eu tsawrhaq dawqtawvluf noeqtmqduq pyeuf-eu mae.
\q1
\v 6 Aqyawf-euq ghaq nae gawqjawq deuq-anr ciqtsaq taq-awr, baoq bidm-euq mae.
\q1
\v 7 Nawr, iqmalavshav ircuf manr-eu tersar, irluv dzae-eu tersar hawr-eu,
\q1 Tsawrhaqzaq luiqgha-eu tersar-anr ciqcurni bi naqler nya-eu mae.
\q1
\v 8 Nawq-euq bisiq bimawr-eu jeq-anr,
\q1 Kaq duidui-eu gar jawr-eu tsawrhaq deuq guv-ir-eu mae.
\q1 Uqbya byalar-awr, uqcif cifle ngae, nawr, laqkhaq bicaer-eu mae.
\b
\q1
\v 9 Nawr, mirtsaq-anr hawle-awr ircuf shaeqnaeq-eu mae.
\q1 Miqyaer-euq lawrgawv ircuf tiqbyanni yoer-awr,
\q1 Nawr, mirtsaq-anr yawkhav-aer bimuiq bi sanrlar-eu mae.
\q1 Nawr, aqyawf maf-anr dzaqla ghovcaer zanqnaeq-eu mae.
\q1 Nawr heulof-aer laeqhmq naeqlaf-eu mae.
\q1
\v 10 Nawr tsaeqtaq-euq daeyar-anr uqyaer bi daenyif-awr,
\q1 Nawr, mirtsaq lavdi-eu mae;
\q1 Nawr, mirtsaq-anr uqyaer bi daenanq-awr,
\q1 Nawr, dawq ngaeqghae naeq-awr, sanqlanq ghawqdar bi daeflar-eu mae.
\q1
\v 11 Nawr, arkhof arla-anr nawq-euq yawmuiq jeq bipi-awr,
\q1 Nawq-euq cankawv-anr bawle zale-eu jeq bi yoerkhar luf-eu mae.
\q1
\v 12 Bawrtsanq bawrdanr-euq yarmof daega-anr yoerkeuv luf-awr,
\q1 Gawqdur durzaq-euq baqgha tiqjawq laqkhaq caer-eu jeq byanluf-eu mae.
\q1
\v 13 Yarmof-euq daega-anr yawrdeuq jawrbyan taq-awr,
\q1 Ghaqlawq-anr-aq, sanqlanqdar tiqbyanni daefluf-eu mae.
\q1 Aqyawfmaf laqkhaq caer-awr gur-eu lafkhoer, dawqcar khawf carluf-eu mae.
\c 66
\s1 Guiqlanq-anr Noeqkeuv-awr Jaceuq-eu
\d Car-eu paw sheuqghae-eu aqyuif ghaq-anr bofnaeq-euq, dawqcar cardawq
\q1
\v 1 Mirtsaq tanqkhawr dawqtawvluf, laqkhaq caertavni Miqyaer-anr gurgaq-awq.
\q1
\v 2 Aqyawf-euq tsawrmyanr-anr taqhuiq taqmanr-eu jeq car-awr,
\q1 Aqyawf-euq yawshaef khanqsaer-anr tiqbyanni jaceuq-awq.
\q1
\v 3 Miqyaer-anr heulof-aer aernaeq-awq,
\q1 “Nawq nae mr-euq gardeuq yawzeu arnavni bawlar paq-aer ghae-eu nga.
\q1 Nawq-euq baoq huiqdui manr duidui-eu mirnae,
\q1 Nawq-anr muir-eu deuq, nawq-euq uqmov jawrlar taef-a.
\q1
\v 4 Mirtsaq tanqkhawr dawqtawvluf, nawq-anr uqduq tanq-eu laer,
\q1 Nawq-anr car-awr jaceuq taef-a.
\q1 Aqyawfmaf, nawq-euq tsawrmyanr-anr car-awr jaceuq taef-a.”
\qs Sela.\qs*
\b
\q1
\v 5 Lar-awr, Miqyaer nae mrtaq-euq gardeuq-anr hawlar-awq.
\q1 Aqyawf nae tsawrhaq-euq zaqdeuq-euq gharduq mrtaq-euq jeq-aq,
\q1 Yawzeu bawlar paq-aer ghae-eu mae.
\q1
\v 6 Aqyawf, iqmalavshav-anr guicorni ghae-eu mirtsaq bipyeuf-ir-awr,
\q1 Aqyawfmaf, lawrgawv gawvma-anr aqkuir nae cantsaev-euq mae.
\q1 Khoer baqda’nae, aqdui, aqyawf-euq lafkhoer laqkhaq caer-eu ma.
\q1
\v 7 Aqyawf, aqyawf-euq baoq-anr ghoe-awr mqmaq maqbyav yarzir uvlanr-eu lafkhoer;
\q1 Aqyawf-euq myavnuiv, tsawrjeuq tsawrca deuq-anr hawluf-awr,
\q1 Puiq-awr muir-eu deuq yawqhar yawqha taqbi ciqgor.
\qs Sela.\qs*
\b
\q1
\v 8 Tsawrhaqzaq-or! Nawmaf, nga’maf-euq Miqyaer-anr jaceuq-awq.
\q1 Aqyawf-anr jaceuq-eu tersar bi gaqdoe-ir-awq.
\q1
\v 9 Aqyawf, aqdui-euq nuima saflar, daef-eu deuq-euq ghanrcae bijawr naeqlaf-awr,
\q1 Aqdui-euq aqkuir sanqtif maqya tif-ir ni hawrpir naeqlaf-eu mae.
\q1
\v 10 Aqjeq mirnae aernar-aq, Miqyaer-or! Nawr, nga’maf-anr tsermr haw-euq mae;
\q1 Pyur-anr lavshawr-eu lof-aer, nawr, nga’maf-anr lavshawr naeqlaf-euq mae.
\q1
\v 11 Nawr, nga’maf-anr bawghaf khmrtaq-euq gar bi pafler naeqlaf-awr,
\q1 Nawr, nga’maf-euq narkhan kan-eu shaqzanq ciqpi naeqlaf-euq mae.
\q1
\v 12 Nawr, nga’maf-euq uqduq-euq khoertav tsawrhaq bidziq taq-awr,
\q1 Nga’maf, miqdzaq hawr-eu ircuf-anr ya cantsaev-euq ma.
\q1 Aerkhawf, nawr, nga’maf-anr bawle zale-eu jawrduq-anr sheuqkeuv naeqlaf-euq mae.
\b
\q1
\v 13 Ngar, nawq-euq nymr-anr le-awr dzanpuiv-awr lawr-eu jeq yurlaf-awr,
\q1 Ngar, nawq-anr kamqtaq-euq lof-aer mrbyan ma.
\q1
\v 14 Khoer-aq, ngaq-euq maeqluq nae aer-euq jeq pyeuf-eu mae.
\q1 Ngar gardzaq garkawv jav ngae, ngaq-euq khaqmae nae ngaeq-euq ma.
\q1
\v 15 Ngar, dzanpuiv-awr lawr-eu jeq, nawq-anr jeqzaq yawtsur damqnaeqlar ma.
\q1 Yawr-euq saf yawsaw lawrnaeqlar ma;
\q1 Ngar, mawrner hawr-eu cifmyaef lawrnaeqlar ma.
\qs Sela.\qs*
\b
\q1
\v 16 Miqyaer-anr guv-eu nawmaf dawqtawvluf lar-awr narhaq lar-awq.
\q1 Ngar, nawmaf-anr aqyawf nae ngaq-euq nuima saflar-euq gharduq,
\q1 Mrnaeq laf-euq jeq dzawrnaeq nyar.
\q1
\v 17 Ngar, aqyawf-anr ngaq-euq khaqmae nae gurgaq-euq ma.
\q1 Ngaq-euq maeqlar nae aqyawf-anr ciqpoeq ciqgor-euq ma.
\q1
\v 18 Ngar, ngaq-euq nuima-euq lafkhoer yawlaeq yawca jeq bijav nar-aq,
\q1 Sanqpaq Miqyaer, ngaq-anr maq narhaq naeqlaf-a.
\q1
\v 19 Aerkhawf, ngaq-euq dawq aqdir Miqyaer-anr gaqler-awr,
\q1 Aqyawf, ngar guiqlanq shar-eu tersar-anr narhaq naeqlaf-euq mae.
\b
\q1
\v 20 Miqyaer-anr jaceuq ma.
\q1 Aqyawf, ngaq-euq guiqlanq shardawq-anr maq byaerdzae-aer,
\q1 Aqyawf, ngaq-anr ghawqshaq maqgaq-aer maq ghaenaeq laf-aq.
\c 67
\s1 Miqyaer-euq Myavpyawq-euq Yawshaef
\d Car-eu paw sheuqghae-eu aqyuif ghaq-anr bofnaeq-euq, arcav tsof-eu keuka zmq-eu dawqcar cardawq
\q1
\v 1 Miqyaer, aqdui-anr ghawqshaq gaq-awr, guiqlanq bifnaeqlaf luf-ur.
\q1 Aqyawf-euq myavpyawq aqdui-euq khoertav yawshaef bya’naeqlaf luf-ur.
\qs Sela.\qs*
\q1
\v 2 Khoer-euq baqda’nae, mirtsaq tanqkhawr doeni, nawq-euq garma siqnya-awr;
\q1 Tsawrjeuq tsawrca dawqtawv luf-euq ghanrcae, nawr kakhof-eu jeq siqnya luf-ur.
\q1
\v 3 Miqyaer-or! Tsawrhaqzaq, nawq-anr bi jaceuq-awq.
\q1 Tsawrhaqzaq dawqtawvluf nawq-anr bi jaceuq-awq.
\b
\q1
\v 4 Nawr, mirtsaq-euq khoertav jawr-eu tsawrjeuq tsawrca-anr uvlanr-awr,
\q1 Tsaq-awr dawr-eu lafkhoer tsawrhaqzaq-anr yarkhaq dar-eu mirnae,
\q1 Tsawrjeuq tsawrca deuq laqkhaq caer-eu cardawq car-awr lurgha caergha luf-ur.
\qs Sela.\qs*
\q1
\v 5 Miqyaer-or! Tsawrhaqzaq, nawq-anr bi jaceuq-awq.
\q1 Tsawrhaqzaq dawqtawvluf nawq-anr bi jaceuq-awq.
\b
\q1
\v 6 Khoernar-aq, mirtsaq tanqkhawr dzaqla ghovcaer bi keuvle-eu mae.
\q1 Aqdui-euq Miqyaer pyeuf-eu Miqyaer, aqdui-anr guiqlanq bifnaeqlaf taef-a.
\q1
\v 7 Miqyaer, aqdui-anr guiqlanq bifnaeqlaf taef-a.
\q1 Mqdzer mirdzer-anr keuvni jawr-eu tsawrhaq dawqtawvluf, aqyawf-anr guv taef-a.
\c 68
\s1 Ghaqler-eu Cardawq
\d Car-eu paw sheuqghae-eu aqyuif ghaq-anr bofnaeq-euq, Daqbir-euq dawqcar cardawq
\q1
\v 1 Miqyaer turlar-awr, aqyawf-anr muir-eu deuq bi caevbyavjir luf-ur;
\q1 Aqyawf-anr byae-eu deuq khawf, aqyawf-euq maeqshi nae caevbyovjir luf-ur.
\q1
\v 2 Uqkhoeq bawbyov ghae-eu lof-aer,
\q1 Aqyawf maf-anr taebyov dzae-eu mae.
\q1 Miqdzaq-euq maeqshi byaqshanq guir-ir-eu lof-aer,
\q1 Miqyaer-euq maeqshi, tsawrcawv deuq bicawv-ir-awq.
\q1
\v 3 Aerkhawf, tsaq-awr dawr-eu tsawrhaq deuq-anr bi lurgha bi caergha-awq;
\q1 Aqyawf maf-anr Miqyaer-euq maeqshi laqkhaq bicaer-awq.
\q1 Aqyawf maf-anr laqkhaq yawkhav-aer bicaer-awq.
\b
\q1
\v 4 Miqyaer-anr carnaeq-awq.
\q1 Aqyawf-euq tsawrmyanr-anr car-awr jaceuq-awq.
\q1 Mqdmr-anr dziq-awr can-eu ghaq-anr ciqhuiq ciqmanr-awq.
\q1 Aqyawf-euq tsawrmyanr-aq, Ya’we Miqyaer laer mae.
\q1 Aqyawf-euq maeqshi laqkhaq caer-awq.
\b
\q1
\v 5 Aqyawf-euq shawr-eu jawrduq-anr jawr-eu Miqyaer-aq,
\q1 Aqda maqbaw-eu murcoeq aqnmr deuq-anr aqda pyeufnaeq-awr,
\q1 Miqcoeq miqma deuq-anr hawpir naeq-eu ghaq pyeuf-eu mae.
\q1
\v 6 Miqyaer, yawqha tiq ghaq taef-aer jawr-eu tsawrhaq-anr nymrjir bi bawlar-awr,
\q1 Shmrcav nae bi paftawf taq-euq deuq-anr,
\q1 Muiq-awr sanr-eu jawrduq-anr sheuqdov naeq-eu mae.
\q1 Aerkhawf, puiq-eu tsawrhaq-anr-aq,
\q1 Guicorni ghae-eu mirtsaq-anr bijawr-eu mae.
\b
\q1
\v 7 Miqyaer-or! Nawr, nawq-euq tsawrhaq deuq-euq maeqhu dov-ir-awr,
\q1 Nawr, bawrtsanq bawrdanr-anr cantsaev ghaeluf-eu mae.
\qs Sela.\qs*
\q1
\v 8 Khoerngae, Miqyaer-euq maeqshi mirtsaq mirluv luvlar-awr,
\q1 Mq khawf uqyaer shaevka lef-euq mae.
\q1 Irsaqleqlav-euq Miqyaer pyeuf-eu Miqyaer-euq maeqshi,
\q1 Sirnav gawqjawq nyinyi-aer ghaelar-euq mae.
\q1
\v 9 Miqyaer-or! Nawr uqyaer yaerma bi yaerle-awr,
\q1 Nawr, nawq-euq jeqbir-anr yawduq lavbaw-eu laer,
\q1 Kovkavni ghae-awr ghaq baqluf-eu gar bi jmqlar-eu mae.
\q1
\v 10 Nawq-euq tsawrhaq baqmaf khoergar jawr-eu mae;
\q1 Miqyaer-or! Nawr, nawq-euq muiq-awr sanr-eu gar nae,
\q1 Shaqzaq zanqzaq-anr bifnaeq-eu mae.
\b
\q1
\v 11 Sanqpaq Miqyaer, dawq bifdov lef-euq,
\q1 Tsawrhaq-euq baqmaf mafma dawq khoer dzawrgaq-eu mae.
\q1
\v 12 “Guirmaf-euq sanqpaq deuq caevbyovshaw, aqyawfmaf caevbyov ghae-awr;
\q1 Irkanr jawr-eu zaqmiq aqbur deuq, guirdeuv deuvza-euq myawqganq birgeuf-eu mae.
\q1
\v 13 Nawr, yawr yawrmaf-euq ghanrcae yufluf-eu khawf,
\q1 Nawmaf-aq, guirnyiqni shuir yawtaq-awr,
\q1 Mawrdo pyur yawtaq-euq khaqkhoeq-euq aqdanr lof-aer dur taef-a.”
\q1
\v 14 Baoq huiq-eu ghaq, mirkhanq-euq sanqpaq deuq-anr taebyavnaeq ngae,
\q1 Zaqlaqmoq gawqjawq-anr ngaer gale-euq gar dur taef-a.
\b
\q1
\v 15 Baqshaq gawqjawq-aq, Miqyaer-euq gawqjawq mae;
\q1 Baqshaq gawqjawq, gawqdur ghawqmya dur dur-eu mae.
\q1
\v 16 Gawqdur ghawqmya dur dur-eu gawqjawq-or,
\q1 Nawr aqjeq ghae-eu myavnav navsaef-eu le?
\q1 Gawqjawq heujawq-aq, Miqyaer jawrmawf-eu gawqjawq mae;
\q1 Mqmaq maqbyav yarzir, Ya’we Miqyaer heu-euq lafkhoer jawr taef-a.
\b
\q1
\v 17 Miqyaer-euq manq lavlawq artanr armyaer lar byan-eu lafkhoer,
\q1 Sanqpaq Miqyaer, Sirnav gawqjawq-anr jawr-euq lof-aer,
\q1 Yawshawr jawrduq-anr jawrle taef-a.
\q1
\v 18 Nawr yawgor-anr davler ngae, bi kalanr taq-euq deuq-anr sheuqdav lef-euq mae;
\q1 Nawr, tsawrhaqzaq-euq ghanrcae nae lafsawq za-awr,
\q1 Puiq-eu deuq-euq lafkhoer nae khawf za-euq mae.
\q1 Miqyaer pyeuf-eu Ya’we Miqyaer khoergar jawr taef-a.
\q1
\v 19 Sanqpaq Miqyaer-anr jaceuq ma.
\q1 Aqyawf-aq, nan-anr nae aqdui-anr yawmuiq jeq tiqbyanni bifnaeq laf-awr,
\q1 Miqyaer-aq, aqdui-anr kakhof-eu ghaq pyeuf-eu mae.
\qs Sela.\qs*
\q1
\v 20 Aqdui-euq Miqyaer-aq, kakhof-eu Miqyaer pyeuf-awr,
\q1 Shir-eu jeq-anr nae bidzeur-ir-eu jeq-aq, Sanqpaq Miqyaer pyeuf-eu Ya’we Miqyaer-anr jav-eu mae.
\b
\q1
\v 21 Aerkhawf, Miqyaer, aqyawf-anr muir-eu tsawrhaq-euq uqduq-anr diqnar-awr,
\q1 Yawqha-euq yawlaeq yawca-euq lafkhoer can’ghae luf-eu,
\q1 Uqduq tsaerkanr ghawqmya’ni tsof-eu deuq-euq uqduq-anr khawf diqnarnaeq taef-a.
\q1
\v 22 Sanqpaq Miqyaer aer-eu,
\q1 “Ngar, aqyawf maf-anr Baqshaq meuq-anr nae sheuqkhof laf-awr,
\q1 Ngar, aqyawf maf-anr naf-eu iqmalavshav-anr nae sheuqkhof dovlaf ma.
\q1
\v 23 Khoerngae, nawmaf-euq aqkuir,
\q1 Nawmaf-anr muir-eu deuq-anr shiq-euq lafkhoer nawqpyaev ghae-awr,
\q1 Nawmaf-euq aqkuiq-euq maeqlar khawf, aqyawf maf-euq baqda’nae shaqbymr of taef-a.”
\b
\q1
\v 24 Miqyaer-or! Aqyawfmaf, nawq-euq baqmaf baqmur can-eu gar ya’mawr-euq mae;
\q1 Ngaq-euq Sanqpaq, ngaq-euq Miqyaer-euq baqmaf baqmur shawr-eu jawrduq-anr can’urlef luf-eu mae.
\q1
\v 25 Cardawq car-eu deuq maeqhu paw can-awr,
\q1 Tersar lavmanr-eu keuka lavmanr-eu deuq cantae luf-eu lafkhoer,
\q1 Caexlaer civ-eu aqbur zaqguq deuq khawf keuq-eu mae.
\q1
\v 26 Irsaqleqlav-euq cuq-anr nae dovlar-euq deuq-or!
\q1 Tsawrhaq baqmaf uiqler-awr jawr-eu gar Miqyaer pyeuf-eu Ya’we Miqyaer-anr jaceuq-awq.
\q1
\v 27 Aqcawq taf-aer nyir-eu Beqyaqmiq, aqyawf maf-anr sheuqghae-awr,
\q1 Aqyawf maf-euq baqmaf naeq-aer Yurdav-euq dzoeqda deuq canluf-eu uqtaf,
\q1 Zeqbuqlur hawr-eu Naqtaqlir-euq dzoeqda deuq khawf canluf-eu mae.
\b
\q1
\v 28 Nawq-euq Miqyaer, nawq-euq ghaq-anr khaer-euq mae;
\q1 Miqyaer-or! Dzeurlaf ngae nawq nae nga’maf-euq gharduq mr-euq lof-aer,
\q1 Ghaq bimawr naeqlaf-awq.
\q1
\v 29 Yeqlursaqlaeq-anr jav-eu nawq-euq uqduq tanqnymr nymrma-euq baqda’nae,
\q1 Sanqpaq deuq, nawq-anr lafsawq damqnaeqlar taef-a.
\q1
\v 30 Artof yar-anr jawr-eu bawrtsanq-euq jeqzaq yawghae-anr lmqguv naeq-awr,
\q1 Mawrnerzaq sheuq-awr can-eu mawrgaw baqmaf-anr dur-eu,
\q1 Tsawrjeuq khoerdeuq-anr khawf lmqguv naeq-awq.
\q1 Aqcawq-anr pyur tafdzaq mawf-eu deuq-anr aqkuir-euq uqmov nawqpyaev naeq-awr,
\q1 Guirdeuv deuv-eu gar laqkhaq caer-eu tsawrhaq deuq-anr taebyav naeq-awq.
\q1
\v 31 Irjirtuv-anr nae danzar dovlar-awr,
\q1 Eqtiqorpir tsawrjeuq yawkawr-aer Miqyaer-anr aqlaf cawqja dovlaf taef-a.
\b
\q1
\v 32 Mirtsaq tanqkhawr-euq mirkhanq deuq, Miqyaer-anr carnaeq-awq.
\q1 Or-oq, cardawq car-awr, Sanqpaq Miqyaer-anr jaceuq-awq.
\qs Sela.\qs*
\q1
\v 33 Arhuba nae mqdeuq-euq mq-euq khoertav dziqluf-eu ghaq-anr jaceuq-awq.
\q1 Hawsher-eq, aqyawf, baoq huiq-eu tersar, aqyawf-euq tersar bi dovle-eu mae.
\q1
\v 34 Miqyaer-euq ghaq-euq garkawv dzawrgaq-awq.
\q1 Aqyawf-euq khanqsaer Irsaqleqlav-euq khoertav jav-eu mae.
\q1 Aqyawf-euq ghaq-aq, mqdmr-euq lafkhoer anr-eu mae.
\q1
\v 35 Miqyaer-or! Nawr-aq, nawq-euq shawr-eu jawrduq deuq navmaqtser,
\q1 Yawzeu bawlar paq-aer ghae-eu mae.
\q1 Irsaqleqlav-euq Miqyaer-aq, aqyawf-euq tsawrhaq-anr,
\q1 Ghaq hawr-eu baoq bifnaeq-eu mae.
\q1 Miqyaer-anr jaceuq-awq!
\c 69
\s1 Miqyaer-or! Ngaq-anr Bibuq-ir Naeqlaf
\d Car-eu paw sheuqghae-eu aqyuif ghaq-anr bofnaeq-euq, Kapaf aryaev kawqsheu, Daqbir-euq cardawq
\q1
\v 1 Miqyaer-or! Ngaq-anr bibuq-ir naeqlaf-awq!
\q1 Aqjeq mirnae aernar-aq, ircuf, ngaq-euq kawqlanr-anr keuvni danqkeuvlar taq-euq mae.
\q1
\v 2 Ngar, nawqtaeqduq maqjav-eu lan’yaq yawnaf-anr ga’nuif-ir luf mir-a,
\q1 Ngar, ircuf yawnaf-anr urlar taq-awr, ircuf, ngaq-anr danqpymqlar luf-eu mae.
\q1
\v 3 Ngar gurgur-aer ngoer-euq mirnae ghaq baq-ir-awr,
\q1 Ngaq-euq kuqbyanq guicorni ghae-ir taq-euq mir-a.
\q1 Ngaq-euq myavnuiv, ngaq-euq Miqyaer-anr dawq-eu gar ghaq baq-ir-euq mir-a.
\b
\q1
\v 4 Tiqjeq-iq maqngeur-eu gar, ngaq-anr byae-eu tsawrhaq deuq,
\q1 Ngaq-euq uqduq tsaerkanr myavmaqtser myaq-eu mae.
\q1 Tiqjeq-iq maqngeur-eu gar, ngaq-anr muir-eu deuq, aqyawfmaf ghaq khav-awr,
\q1 Ngaq-anr lavcawv-eu laer ghae-eu mae.
\q1 Ngaq nae maqkhoeq-euq jeq-anr, ngar ya tsoeqkhof naeq-eu mae.
\q1
\v 5 Miqyaer-or! Ngaq-euq iqbax nawq-anr nae maq zaftaq nya-a.
\q1 Nawr, ngaq-euq yawdzawq yawgan siqnya-eu mae.
\b
\q1
\v 6 Sanqpaq Miqyaer pyeuf-eu Guirmaf-euq Ya’we Miqyaer-or,
\q1 Ngaq-euq baqda’nae, nawq-anr dawqluf-eu deuq-anr,
\q1 Shafdawr-eu jeq taqbi keuvle naeqlaf.
\q1 Irsaqleqlav-euq Miqyaer-or! Ngaq-euq baqda’nae,
\q1 Nawq-anr povluf-eu deuq-anr myavpyawq narmaer cawv-eu jeq taqbi pyeuf-ir.
\q1
\v 7 Ngar, nawq-euq gharduq dawqdoer daq-awr,
\q1 Ngaq-euq myavpyawq-aq, daqga-eu jeq nae daeqkaq taq-euq ma.
\q1
\v 8 Ngar, ngaq-euq maernmr deuq naeq-aer,
\q1 Maqsiq maqsux-eu tsawrhaq lof-aer jawr-awr,
\q1 Ngaqma-euq zaqdeuq naeq-aer boermiq siqkhaq lof-aer daefluf-eu ma.
\b
\q1
\v 9 Ngar, nawq-euq nymr-anr nuima keuv duidui-eu mirnae, ngaq-anr ur gawrlar luf-eu nya,
\q1 Aqcawq, nawq-anr yaeqbawq-aer aer-euq dawq khoerdeuq dawqtawvluf, ngaq-anr gadavle taq-euq mae.
\q1
\v 10 Ngar ngoer-awr, dzardzaq sheuq-awr ngaq-euq nuima saflar-anr maeqparluf ngae,
\q1 Aqcawq, ngaq-anr dawqdoer aerlar-eu mae.
\q1
\v 11 Ngar, guqdar paerzeur-euq maeqtsoeq dm ngae,
\q1 Ngar, aqcawq dawqdaq daqduq pyeuflar taq-euq mae.
\q1
\v 12 Lanrkhaeq-anr nuir-eu deuq, ngaq-anr muir-eu jeq ngaeq-awr,
\q1 Ngar, jirbaq dawryaef-eu deuq-euq cardawq pyeuflar taq-euq mae.
\b
\q1
\v 13 Aerkhawf, Ya’we Miqyaer-or! Aryamq tsaq ngae,
\q1 Ngar, nawq-anr guiqlanq shar-eu ma.
\q1 Miqyaer-or! Nawr ghawqshaq gaq-eu jeq myaq duidui-eu lafkhoer,
\q1 Nawq-euq kakhof-eu jeq-euq yawtsaq yawdawr-euq lafkhoer,
\q1 Ngaq-anr narhaq naeqlaf-awq.
\q1
\v 14 Lan’yaq-anr maqbi ga’nuifni, ngaq-anr bibuq-ir naeqlaf-awq.
\q1 Ircuf yawnaf-anr nae hawr-eu ngaq-anr byae-eu deuq-anr nae,
\q1 Ngaq-anr bibuq-ir naeqlaf-awq.
\q1
\v 15 Tanqghae lef-eu irjeuq nae, ngaq-anr taqbi danqpymq naeqlaf.
\q1 Yawnaf nae khawf, ngaq-anr taqbi myeufanr naeqlaf.
\q1 Mirtsaq duqkhanq-euq khaqmae, ngaq-euq khoertav taqbi piqtaeq naeqlaf.
\b
\q1
\v 16 Ya’we Miqyaer-or! Nawq-euq ghoer-awr gaq-eu jeq muiq-eu mirnae,
\q1 Ngaq-anr narhaq naeqlaf-awq.
\q1 Nawq-euq nanqyuni ghae-eu zawr-aer myaq-eu ghawqshaq gaq-eu jeq-euq baqda’nae,
\q1 Ngar jawr-eu paw ciqpyawr lef-awq.
\q1
\v 17 Nawq-euq kuirlaf zaqkhav-anr nae, nawq-euq myavpyawq taq ciqzaf naeqlaf.
\q1 Ngaq-anr gardzaq garkawv keuvle taq-euq mirnae,
\q1 Ngaq-anr yawkawr-aer narhaq naeqlaf-awq.
\q1
\v 18 Ngaq-euq nuima saflar-euq dawqpae oe-awr nae kakhof naeqlaf-awq.
\q1 Ngaq-anr muir-eu deuq-anr nae bibuq-ir naeqlaf-awq.
\b
\q1
\v 19 Ngar dawqdoer yadaq-awr ya shafdawr-euq gar,
\q1 Hawr-eu ngar daq yaga-euq gar nawr siqnya-eu mae.
\q1 Ngaq-anr muir-eu deuq dawqtawvluf, nawq-euq maeqshi jawrluf-eu mae.
\q1
\v 20 Dawqdoer ngaq-euq nuima-anr lavcawv-awr,
\q1 Kantuivni ghae-eu jeq ngaq-euq lafkhoer byanluf mir-a.
\q1 Ngaq-anr ghawqshaq gaq-awr nuima lavsar naeqlaf-eu,
\q1 Tiqghaqnav jawr nga laq laer pov ngae,
\q1 Tiqghaq-iq maqjawr nga, tiqghaq-iq maq povmawr nya-a.
\q1
\v 21 Ngar dzaq-eu gharduq, aqyawfmaf, ngaq-anr pyaqkuir bidzaq naeqlaf-awr,
\q1 Ngar ircuf maef ngae, aqyawfmaf, ngaq-anr caermyawvni ghae-eu ircuf bidawr naeqlaf-euq mae.
\b
\q1
\v 22 Aqyawf maf-euq maeqshi shardanr taq-euq hawqje,
\q1 Aqyawf maf-euq gharduq lanrju bipyeuf-ir luf-ur.
\q1 Aqyawfmaf daefdzaq-eu jeq, aqyawf maf-euq gharduq lafpeu pyeuf-ir luf-ur.
\q1
\v 23 Aqyawfmaf maqbi mawrnya paq-aer, aqyawf maf-euq myavnuiv bizanr-ir-awr,
\q1 Aqyawf maf-euq jof-anr aqmyanluf nyaenyae-aer bi ghaeluf-ur.
\q1
\v 24 Aqyawf maf-euq khoertav nawq-euq nuipaer shaevdav naeq-awq.
\q1 Aqyawf maf-anr nawq-euq nuima paer duidui-eu jeq nae taemi-awq.
\q1
\v 25 Aqyawf maf-euq saeqghawv-euq lafkhoer tiqghaq-iq maqjawrni,
\q1 Aqyawf maf-euq jawrduq jawrzar putsoeq bitsoeq-ir-awq.
\q1
\v 26 Aqjeq mirnae aernar-aq, nawq nae diq-euq tsawrhaq-anr,
\q1 Aqyawfmaf khaeqnaeq-awr,
\q1 Nawq nae lavnar naeq-euq tsawrhaq ghawqshaq-aer ghae-eu garkawv,
\q1 Aqyawfmaf ja-eu mae.
\q1
\v 27 Aqyawf maf-euq yawlaeq yawca-anr yawlaeq yawca lanq naeq-awr,
\q1 Aqyawf maf-anr nawq-euq tsaq-awr dawr-eu lafkhoer taqbi urlar.
\q1
\v 28 Aqyawf maf-anr daef-eu deuq-euq tsawrmyanr-euq sanqbof-anr nae sivdzae naeq-awr,
\q1 Tsaq-awr dawr-eu tsawrhaq-euq tsawrmyanr naeq-aer taq boftaq.
\q1
\v 29 Aerkhawf, ngar-aq, irshaq shaq-awr ghawqshar shaq-aer mir-a.
\q1 Miqyaer-or! Nawq-euq kakhof-eu jeq nae ngaq-anr yawgor-anr ciqtaq naeqlaf-awq.
\b
\q1
\v 30 Ngar cardawq car-awr, Miqyaer-euq tsawrmyanr-anr jaceuq ma.
\q1 Aqyawf-euq guiqlanq-anr jaceuq-eu lafkhoer, aqyawf-anr ciqhuiq ciqmanr ma.
\q1
\v 31 Heulof-aer janr-eu-aq, uqcoer hawr-eu kuirsaeq tsof-eu mawrner mawrgaw lawrnaeq-eu navmaqtser,
\q1 Ya’we Miqyaer nuikhanr shirdzaeq-eu mae.
\q1
\v 32 Nuinanq nuiyu anr-eu deuq, heu-anr ya’mawr-awr laqkhaqcaer taef-a.
\q1 Miqyaer-anr pov-eu nawmaf-euq nuima khawf, par daeflar taef-a.
\q1
\v 33 Aqjeq mirnae aernar-aq, Ya’we Miqyaer, irshaqzaq-anr narhaq-awr,
\q1 Aqyawf, kuv-euq lafkhoer urluf-eu aqyawf-euq tsawrhaq-anr maq hawdoer-a.
\b
\q1
\v 34 Mq hawr-eu mirtsaq tanqkhawr-or! Miqyaer-anr jaceuq-awq.
\q1 Iqmalavshav hawr-eu lafkhoer luvlav mrluf-eu yawqjeq navluf, aqyawf-anr jaceuq-awq.
\q1
\v 35 Aqjeq mirnae aernar-aq, Miqyaer, Ziroq-anr bibuq-ir-awr,
\q1 Yurdav-euq meuqdeuq tsovnaeq taef-a.
\q1 Aqyawfmaf khoergar yajawr-awr mirkhanq khoer aqyawf maf-euq pyeuf taef-a.
\q1
\v 36 Aqyawf-euq kuirlaf zaqkhav deuq-euq zaqdeuq uvdeuq khawf,
\q1 Mirkhanq khoerkhanq-anr jeqbir lof-aer za-awr,
\q1 Aqyawf-euq tsawrmyanr-anr gaq-eu tsawrhaq deuq, khoergar yajawr taef-a.
\c 70
\s1 Yawkawr-aer Cawba Naeqlaf-awq
\d Car-eu paw sheuqghae-eu aqyuif ghaq-anr bofnaeq-euq, noeqmawr-awr noeqkeuv-eu gharduq, Daqbir-euq cardawq
\q1
\v 1 Miqyaer-or! Ngaq-anr yawkawr-aer bibuq-ir naeqlaf-awq.
\q1 Ya’we Miqyaer-or! Ngaq-anr yawkawr-aer cawba naeqlaf-awq.
\q1
\v 2 Ngaq-euq daefzir-anr pov-eu deuq,
\q1 Myavpyawq narmaer bicawv-awr shafdawr-ir luf-ur.
\q1 Ngaq-anr lavnar mawf-eu deuq,
\q1 Narkhan paw yawbanq yawlanr-aer bi taekhofghae luf-ur.
\q1
\v 3 Ngaq-anr “Haeq lawr, haeq lawr” laer aer-eu deuq,
\q1 Aqyawfmaf shafdawr-ir-euq baqda’nae narkhan paw ciqpyawrkhof ghaeluf-ur.
\b
\q1
\v 4 Aerkhawf, nawq-anr pov-eu tsawrhaq dawqtawvluf,
\q1 Nawq-euq lafkhoer laqkhaq caer-awr lurgha caergha luf-ur.
\q1 Nawq-euq kakhof-eu jeq-anr gaq-eu deuq,
\q1 Aqmyanluf heulof-aer aer luf-ur, “Miqyaer-anr ciqhuiq ciqmanr ma.”
\q1
\v 5 Ngar irshaq shaq-awr shaqzaq zanqzaq pyeuf-eu khawf,
\q1 Miqyaer-or! Ngar jawr-eu gar yawkawr-aer oe-awq.
\q1 Ya’we Miqyaer-or! Taq nyinaq naeqlaf,
\q1 Nawr-aq, ngaq-anr cawba-eu ghaq hawr-eu ngaq-anr bibuq-ir-eu ghaq mae.
\c 71
\s1 Tsawrmawq Tiq Ghaq-euq Shardawq
\q1
\v 1 Ya’we Miqyaer pyeuf-eu Miqyaer-or! Ngar, nawq-anr ghoe ma.
\q1 Ngaq-anr tiqjawr-iq shafdawr-eu jeq taqbi keuvle naeqlaf.
\q1
\v 2 Nawq-euq tsaq-awr dawr-eu lafkhoer, ngaq-anr bibuq-ir naeqlaf-awr,
\q1 Ngaq-anr bi caevdzeurnya naeqlaf.
\q1 Nawq-euq naqbawr, ngaq-anr ciqkhmr naeqlaf-awr, ngaq-anr kakhof naeqlaf-awq.
\q1
\v 3 Ngar aqmyanluf jawrlar nya-eu,
\q1 Ngaq-euq gharduq ghaq khav-eu caevzafduq pyeufnaeq laf-awq.
\q1 Nawr, ngaq-anr kakhof-eu gharduq khaerdawq bifdzeur-euq mae.
\q1 Aqjeq mirnae aernar-aq, nawr-aq, ngaq-euq logur hawr-eu ngaq-euq lanrlof pyeuf-eu mae.
\b
\q1
\v 4 Ngaq-euq Miqyaer-or! Tsawrcawv deuq-euq aqlaf-anr nae,
\q1 Ghawqshaq gaq-eu maq siqnya-eu tsawrhaq hawr-eu,
\q1 Maqtsaq maqdawr-eu tsawrhaq-euq aqlaf-anr nae, ngaq-anr bibuq-ir naeqlaf.
\q1
\v 5 Aqjeq mirnae aernar-aq, Sanqpaq Miqyaer pyeuf-eu Ya’we Miqyaer-or! Ngar, nawq-anr noeqtmq-eu ma.
\q1 Nyir ngae nae ngar, nawq-anr ghoe-euq ma.
\q1
\v 6 Ngar daefle-euq nar-aq, nawr, ngaq-anr ngaeqghae naeqlaf-euq mae.
\q1 Ngaq-anr ngaqma-euq uqmav-anr nae bi daefle naeqlaf-euq ghaq-aq, nawr mae.
\q1 Aqmyanluf, ngar, nawq-anr jaceuq ma.
\b
\q1
\v 7 Ngar-aq, ghawqmya ghaq-euq gharduq,
\q1 Zanqler paq-aer ghae-eu jeq lof-aer dur-eu mae.
\q1 Aerkhawf, nawr-aq, ngaq-euq gharduq ghaq khav-eu caevzafduq pyeuf-eu mae.
\q1
\v 8 Ngaq-euq khaqmae-anr, nan’ga-i nawq-euq yawshaef khanqsaer-anr jakeuv-awr,
\q1 Nawq-anr jaceuq-eu jeq bibyan naeqlaf-awq.
\q1
\v 9 Ngar tsawrmawq mawq-ir ngae, ngaq-anr taq taedzae naeqlaf.
\q1 Ngar ghaq maqanr-aer pyeuf-ir ngae, ngaq-anr taq byaerdzae naeqlaf.
\q1
\v 10 Aqjeq mirnae aernar-aq, ngaq-anr muir-eu deuq ngaq-anr ngaeqcoeq-awr,
\q1 Ngaq-euq daefzir yur-eu laer dzurzaf-awr dawqluf-eu deuq, uiqler-awr bawqluf-eu mae.
\q1
\v 11 Aqyawfmaf aer-eu, “Miqyaer, aqyawf-anr byaerdzae-euq mae.
\q1 Aqyawf-anr tae-awr nyaef-ir kar-eur.
\q1 Aqjeq mirnae aernar-aq, aqyawf-anr bibuq-ir-eu tiqghaq-iq maqpar jawr mae.”
\b
\q1
\v 12 Miqyaer-or! Ngaq-anr nae ghawqmanr-aer taq jawrkaq naeqlaf.
\q1 Ngaq-euq Miqyaer-or! Ngaq-anr yawkawr-aer cawba le-awq.
\q1
\v 13 Ngaq-euq daefzir-anr muir-eu deuq,
\q1 Myavpyawq narmaer bicawv-ir-awr bi myeufanrjir luf-ur.
\q1 Ngaq-anr lavtanq lavnar-eu laer pov-eu deuq,
\q1 Dawqdoer bidaq-awr bi shafdawrsaef luf-ur.
\q1
\v 14 Aerkhawf, ngar-aq, aqmyanluf nawq-anr noeqtmq ma.
\q1 Ngar, ngaeq-aer nar-aq ngaeq-aer, nawq-anr jaceuq ma siq.
\q1
\v 15 Ngaq-euq khaqmae, nan’ga-i nawq-euq tsaq-awr dawr-eu garkawv,
\q1 Hawr-eu nawq-euq kakhof-eu jeq-euq garkawv ja ma.
\q1 Aqjeq mirnae aernar-aq, garkawv heudeuq armyavni jav-eu, ngar maq siqnya nya.
\q1
\v 16 Ngar, Sanqpaq Miqyaer pyeuf-eu Ya’we Miqyaer-euq ghaq-anr ghoe-awr daef ma.
\q1 Nawr tsaq-awr dawr-eu garkawv ngar jagaq ma.
\q1 Nawr tsaq-awr dawr-eu garkawv taef-aer ngar ja ma.
\b
\q1
\v 17 Miqyaer-or! Nyir ngae nae nawr, ngaq-anr maeqnaeq tsovnaeq laf-awr,
\q1 Nawq nae mr-euq zanqler paq-aer ghae-eu gardeuq-anr, iqnan keuvni ngar dawqdzawr mrluf-eu ma.
\q1
\v 18 Nymq-mr ngar mawqle-awr uqduq pyurle-euq mir-a.
\q1 Nawq-euq ghaq-euq garkawv, ngar heuzir-anr maq dzawrnaeq ghaq-aer,
\q1 Nawq-euq baoq-euq garkawv ngar, nanqshaev deuq dawqtawv luf-anr,
\q1 Maq dzawrnaeq ghaq-euq khoerkeuvni,
\q1 Miqyaer-or! Ngaq-anr taq byaerdzae naeqlaf.
\q1
\v 19 Miqyaer-or! Nawq-euq yawtsaq yawdawr jeq, zawr-aer gor-awr,
\q1 Huiq-eu gardeuq nawr mryaf-euq mae.
\q1 Nawq-anr dur-eu tiqghaq-iq maqjawr-a.
\b
\q1
\v 20 Nawr, ngaq-euq khoertav zawr-aer huiq-awr kan-eu shaqzanq nargawr bi keuvle-euq mae.
\q1 Aerkhawf, nawr, ngaq-anr lavdaef naeqlaf-awr,
\q1 Naf-eu shir-eu mirkhanq-anr nae par sheuqdov naeqlaf taef-a.
\q1
\v 21 Nawr, ngaq-anr huiq-awr manr-eu jeq lanqnaeq laf-awr,
\q1 Nawr, ngaq-anr yawqdzer dzaq-anr navluf nuima lavsar naeqlaf-euq mae.
\b
\q1
\v 22 Ngar, nawq-anr arcav tsof-eu keuka mui-awr jaceuq ma.
\q1 Ngaq-euq Miqyaer-or! Nawr sarjax zif-eu gar ngar jaceuq ma.
\q1 Irsaqleqlav-euq Yawshawr ghaq pyeuf-eu nawq-anr,
\q1 Deur-mq cuq diq-awr jaceuq-eu cardawq car ma.
\q1
\v 23 Ngar, nawq-anr car-awr jaceuq ngae,
\q1 Ngaq-euq maeqluq laqkhaq yawkhav-aer caer-awr;
\q1 Nawq nae kakhof naeqlaf-euq ngaq-euq nuima saflar khawf laqkhaqcaer duidui taef-a.
\q1
\v 24 Ngaq-anr lavnar-eu laer pov-eu deuq-anr, myavpyawq narmaer bicawv-ir-awr,
\q1 Shafdawr-eu jeq bi keuvle-euq mirnae, nawr tsaq-awr dawr-eu garkawv,
\q1 Ngaq-euq maeqlar nan’ga-i jaceuq ma.
\c 72
\s1 Meqsirya-euq Dzoeqdzaq-euq Khanqsaer
\d Sorlaqmoq-euq cardawq
\q1
\v 1 Miqyaer-or! Sanqpaq-anr nawq-euq yarkhaq dar-eu jeq bifnaeq-awr,
\q1 Nawq-euq tsaq-awr dawr-eu jeq, sanqpaq-euq zaqyo-anr bifnaeq-awq.
\q1
\v 2 Aqyawf, nawq-euq tsawrhaq-anr tsaq-awr dawr-eu lafkhoer yarkhaq dar-awr,
\q1 Irshaqzaq-anr dawr-awr tsaq-eu lafkhoer darnaeq taef-a.
\q1
\v 3 Tsaq-awr dawr-eu baqda’nae, gawqjawq deuq, tsawrhaqzaq-anr hawr-eu,
\q1 Gawqdur durzaq deuq-anr nuisar of-eu jeq bi keuvle taef-a.
\q1
\v 4 Aqyawf, tsawrhaqzaq-euq irshaqzaq-anr dawr-awr tsaq-eu jeq nae yarkhaq dar-awr;
\q1 Aqyawf, shaqzaq zanqzaq-euq zaqdeuq-anr bibuq-ir-awr;
\q1 Nawqdzaq khavdzaq-eu deuq-anr nawqmeur nawqloerjir naeq taef-a.
\b
\q1
\v 5 Nanrma bya-awr bala khartsaeq-eu khoerkeuvni,
\q1 Tiqzir sair tiqzir, aqyawfmaf, nawq-anr guv taef-a.
\q1
\v 6 Aqyawf-aq, yarmof maqtaeq-euq minav-aer yaerle-euq uqyaer-anr dur-awr,
\q1 Mirtsaq tanqkhawr-anr ircuf shaeqle-euq uqyaer-anr dur taef-a.
\q1
\v 7 Aqyawf-euq arnan aryamq-euq lafkhoer tsaq-awr dawr-eu tsawrhaq daefdzaq-awr,
\q1 Bala khartsaeq-eu tsaqler dzoerler-eu jeq tiqbyanni jav taef-a.
\q1
\v 8 Aqyawf, iqmalavshav heudzer-anr nae khoerdzer-anr keuvni hawr-eu,
\q1 Lawrbaq-anr nae mqdzer mirdzer-anr keuvni uvlanr taef-a.
\q1
\v 9 Bawrtsanq bawrdanr-anr jawr-eu tsawrhaq deuq, aqyawf-euq maeqshi awbyav-awr;
\q1 Aqyawf-anr muir-eu deuq-aq, khaqlaer-anr ya’myeuf taef-a.
\q1
\v 10 Taqshiq hawr-eu irjawlanr-anr jawr-eu sanqpaq deuq, lafsawq yurlaf-awr,
\q1 Sheqba hawr-eu Seqba-euq sanqpaq deuq khawf, lafsawq damqnaeqlar taef-a.
\q1
\v 11 Sanqpaq dawqtawvluf, aqyawf-euq maeqshi ya gabyav-awr;
\q1 Mirkhanq tsawrjeuq dawqtawvluf, aqyawf-euq kuirlaf yageuf taef-a.
\b
\q1
\v 12 Aqyawf-anr kur-eu shaqzaq zanqzaq, irshaqzaq hawr-eu,
\q1 Tiqghaq-iq cawba-eu maqjawr-eu deuq-anr, aqyawf bibuq-ir taef-a.
\q1
\v 13 Aqyawf, irshaqzaq hawr-eu shaqzaq zanqzaq-anr bidzeur-ir-awr;
\q1 Shaqzaq zanqzaq-euq nuima saflar-anr bibuq-ir taef-a.
\q1
\v 14 Aqyawf, nawqdzaq khavdzaq-eu hawr-eu coeqler deuqlerni mr-eu deuq-anr nae,
\q1 Aqyawf maf-euq daefzir-anr kakhof taef-a.
\q1 Aqyawf maf-euq shiq-aq, aqyawf-euq gharduq zawr poeq-eu jeq pyeuf-eu mae.
\b
\q1
\v 15 Aqyawf yadaef taef-a.
\q1 Aqcawq, aqyawf-anr, Sheqba mirkhanq-euq shuir bif taef-a.
\q1 Aqcawq, aqyawf-euq gharduq aqmyanluf guiqlanq sharnaeq taef-a.
\q1 Nan-anr nae aqcawq, aqyawf-anr jaceuq taef-a.
\q1
\v 16 Mirtsaq-euq khoertav, gawqjawq uqdu sanqlanqdar tiqbyan tiqlof javle taef-a.
\q1 Arsiq arlu deuq Leqbaqnoq lof-aer nyaenyae-aer jav-awr;
\q1 Meuq-anr jawr-eu deuq, mirtsaq-anr daef-eu yarmof lof-aer myaqlar baerlar taef-a.
\q1
\v 17 Aqyawf-euq tsawrmyanr li-eu maqbawni zif-awr;
\q1 Nanrma kharbya-eu khoerkeuvni, aqyawf-euq tsawrmyanr javtsaflef taef-a.
\q1 Tsawrhaqzaq, aqyawf-euq lafkhoer guiqlanq za-awr;
\q1 Mirkhanq-euq tsawrjeuq dawqtawvluf, aqyawf-anr guiqlanq huiq-eu ghaq laer kur taef-a.
\b
\q1
\v 18 Irsaqleqlav-euq Miqyaer pyeuf-eu Ya’we Miqyaer-anr jaceuq-awq!
\q1 Aqyawf tiq ghaq taef-aer zanqler paq-aer ghae-eu gardeuq mr-eu mae.
\q1
\v 19 Yawshaef khanqsaer huiq-eu aqyawf-euq tsawrmyanr-anr,
\q1 Mqmaq maqbyav yarzir jaceuq-awq!
\q1 Aqyawf-euq yawshaef khanqsaer mirtsaq tanqkhawr dawqtawv luf-euq khoertav byan luf-ur.
\q1 Aqmeq. Aqmeq.
\b
\q1
\v 20 Yeqshaer-euq zaqyo Daqbir-euq guiqlanq shardawq heugar arsaq saq-euq mae.
\c 73
\ms JACEUQ-EU SANQBOF SMQ PAV TIQPAV: Jaceuq-eu 73-89
\s1 Miqyaer-euq Yawtsaq Yawdawr Jeq
\d Aqsav-euq cardawq
\q1
\v 1 Miqyaer-aq, Irsaqleqlav-anr aqdir aqmar muiqnaeq-euq mae.
\q1 Nuima shawrjaevni ghae-eu tsawrhaq-anr muiqnaeq-euq mae.
\q1
\v 2 Aerkhawf, ngaq-euq aqkuir sanqtif tif-euq law mir-a.
\q1 Ngaq-euq kuirtof tanqter ter-euq law mir-a.
\q1
\v 3 Aqjeq mirnae aernar-aq, ngar, tsawrcawv deuq daefdzaq-eu gar ya’mawr ngae,
\q1 Janrghae nya-eu tsawrhaq-anr myavnav nav-euq mir-a.
\b
\q1
\v 4 Aqyawfmaf shir ngae, tiqjeq-iq maqnar-eu uqtaf,
\q1 Aqyawf maf-euq mawrdo yawlov mae.
\q1
\v 5 Aqyawfmaf, aqcawq lof-aer gardzaq garkawv maqjav-aer,
\q1 Aqcawq lof-aer shaqzanq maqya daq-aq.
\q1
\v 6 Khoermirnae, nuima huiq-eu jeq, aqyawf maf-euq lanrdan lof-aer pyeuf-awr,
\q1 Coeqler civler-eu jeq, maeqtsoeq dm-eu lof-aer dmkaq taq-euq mae.
\q1
\v 7 Aqyawf maf-euq myavnuiv-aq, tsurdanqni tanqdovlef taq-awr,
\q1 Aqyawfmaf, yawqha-euq nuima geufmawf-eu myavmaqtser jav-eu mae.
\q1
\v 8 Aqyawfmaf, nuima huiq-eu jeq ngaeq-awr,
\q1 Aqcawq-anr nyaefsuf-eu garkawv, aqjaf jafdoer-awr yawcawv jeq ngaeq-eu mae.
\q1
\v 9 Aqyawf maf-euq khaqmae, mqtav mirkhanq-anr muirni zmq-awr;
\q1 Aqyawf maf-euq maeqlar-aq, mirtsaq doeni can-eu mae.
\b
\q1
\v 10 Khoermirnae, aqyawf-euq tsawrhaq ciqpyawrkhof laf-awr;
\q1 Khmqmaq tiqbyanni danq-eu ircuf, aqyawfmaf nae dawrjir-euq mae.
\q1
\v 11 Khoernar-aq, aqyawfmaf aer-eu, “Miqyaer aqjox-aer siqnya-eu?
\q1 Gor duidui-eu ghaq-euq lafkhoer siqnya-eu tsawrganr anr mae laq?”
\q1
\v 12 Hawsher-eq, tsawrcawv deuq-aq, aqmyanluf sarsuqni daef-eu mae.
\q1 Aqyawfmaf smrmuiq muiqdzaeqlar luf-eu mae.
\q1
\v 13 Ngar aqdir yawqngaef-aer, ngaq-euq nuima lavshawr-awr;
\q1 Maq siqnya’ni ngaq-euq aqlaf dzuifshawr-euq ngar-a.
\q1
\v 14 Aqjeq mirnae aernar-aq, ngar nan’ga-i shaqzanq yadaq-awr;
\q1 Uqshawq yawqshawq navluf, maeqpar-eu gar yadaq-euq ma.
\b
\q1
\v 15 “Ngar khoerlof-aer ngaeq ma” laer ngar aerdzeur-euq lawnmr-aq;
\q1 Hawsher-eq, ngar, nawq-euq zaqdeuq-euq zir-anr puiq-euq jeq pyeuf-eu mae.
\q1
\v 16 Ngar garkawv khoer ghovshaw-eu laer sharnoeq ngae;
\q1 Ngaq-anr ardzaeq-aer narlar deuqlar-eu mir-a.
\q1
\v 17 Ngar, Miqyaer-euq shawr-eu jawrduq-anr urler ngae;
\q1 Aqyawf maf-euq arsaq saqduq ghovshaw nya-euq ma.
\q1
\v 18 Aqdir nar-aq, nawr, aqyawf maf-anr jawrduq yawjur-anr bijawr-awr;
\q1 Nawr, aqyawf maf-anr cawv-ir-eu jawrduq-anr bi ga’anr ghae-eu laer mae.
\q1
\v 19 Or-oq, aqyawfmaf tiqpov taef-aer bi lavcawv-awr;
\q1 Aqyawfmaf, guv-awr gav-eu jeq nae yabi puivdzaqjir taef-a.
\q1
\v 20 Tsawrhaq tiq ghaq yufmav mav-awr noeqlar-euq lof-aer;
\q1 Sanqpaq Miqyaer-or! Nawr noeqlar ngae,
\q1 Nawr, aqyawf maf-euq shaevdzeuf-anr hawdoer taef-a.
\b
\q1
\v 21 Ngaq-euq nuima cawv-ir-awr,
\q1 Ngaq-euq lafkhoer bitsawv-euq lof-aer nar ngae;
\q1
\v 22 Ngar-aq, tiqjeq-iq maq siqnya-eu dawrga lof-aer pyeuf-ir-awr;
\q1 Nawq-euq maeqshi, jeqzaq tiq mawr lof-aer pyeuf-ir-euq mir-a.
\q1
\v 23 Aerkhawf, ngar aqmyanluf, nawq naeq-aer jawr-awr;
\q1 Nawr, ngaq-euq armar laf-anr nyaeftaeq naeqlaf-euq mae.
\q1
\v 24 Nawr, ngaq-anr nawq-euq maeqbawq nae sheuqghae naeqlaf-awr;
\q1 Arsaq saqlar ngae nawr, ngaq-anr yawshaef khanqsaer-euq lafkhoer,
\q1 Hageuf naeqlaf taef-a.
\q1
\v 25 Mq-euq khoertav, nawr maqngeur nar-aq, ngar, aqsur ghaq parjawr-eu?
\q1 Mirtsaq-euq khoertav, nawr maqngeur nar-aq,
\q1 Ngar geufmawf-eu tiqghaq-iq maqjawr.
\q1
\v 26 Ngaq-euq nuima hawr-eu ngaq-euq shiqshaq ghaq baq-ir khawf;
\q1 Miqyaer-aq, ngaq-euq nuima gharduq ghaq pyeuf-awr,
\q1 Mqmaq maqbyav yarzir ngaq-euq shaqbymr ma.
\b
\q1
\v 27 Hawsher-eq, nawq-anr nae garmanr kaq-eu gar jawr-eu deuq yacawv-ir taef-a.
\q1 Nawq-anr sarjax maqzif-aer khar byaerdzae-euq tsawrhaq dawqtawv luf-anr,
\q1 Nawr lavcawv-eu mae.
\q1
\v 28 Aerkhawf, Sanqpaq Miqyaer-euq dawqpae jawr-eu-aq,
\q1 Ngaq-euq gharduq yawmuiq mir-a.
\q1 Ngar, nawq nae mr-euq gardeuq dawqtawv luf-euq garkawv dawqdzawr mrni;
\q1 Ngar, Sanqpaq Miqyaer pyeuf-eu Ya’we Miqyaer-anr ngaq-euq caevzafduq bipyeuf-euq ma.
\c 74
\s1 Miqyaer-or! Nawq-euq Yarkhaq Ja-awq
\d Aqsav-euq Maqsaqkir\f + \fr 74:0 \fk Maqsaqkir \ft Car-eu paw-euq dawq, dzardziv dziv-eu laer aermawf-eu mae.\f*
\q1
\v 1 Miqyaer-or! Aqjeq mirnae nawr, nga’maf-anr li-eu maqbawni taedzae naeqlaf-eu le?
\q1 Aqjeq mirnae, nawr, nawq-euq daega-euq yawrmaf-anr nuima paersaef-eu le?
\q1
\v 2 Arhuba nae, nawq nae zeurkhof-euq nawq-euq tsawrhaq baqmaf pyeuf-eu,
\q1 Nawq nae kakhof-awr nawq-euq jeqbir pyeuf-eu tsawrjeuq-anr noeqkeuv naeqlaf-awq.
\q1 Nawr jawr-euq Ziroq gawqjawq-anr noeqkeuv naeqlaf-awq.
\q1
\v 3 Nawq-euq aqkuir ciqdir-awr saq-eu maqbawni cawv-ir-awr jav-eu gar canhaw le-awq.
\q1 Muir-eu deuq nae shawr-eu jawrduq-euq lafkhoer, yawdoer kharngeur-eu jeq mr-euq mae.
\b
\q1
\v 4 Nawq-anr muir-eu deuq, nawq-euq dzoerduq-euq lafkhoer jawr-awr lmq-eu mae.
\q1 Aqyawfmaf bisiq bimawr-eu laer yawqha-euq parloq parlaer katur-euq mae.
\q1
\v 5 Aqyawfmaf, arbawr ghawqmya’ni daef-eu gar,
\q1 Arbawr tur-eu laer deuvhaq bafdir taq-euq gar dur-eu mae.
\q1
\v 6 Khoernar-aq, aqyawfmaf yawmuiq-aer pyaftaq-euq darkawq-anr deuvhaq,
\q1 Hawr-eu diqpuq nae, tiqpov taef-aer deuvkhaef deuvkhoev jir-euq mae.
\q1
\v 7 Aqyawfmaf, nawq-euq shawr-eu jawrduq-anr miqdzaq keuqpuiv-awr;
\q1 Nawq-euq tsawrmyanr-euq jawrduq-anr lavjawf-awr mirtsa bi gapanq ghae-euq mae.
\q1
\v 8 Aqyawfmaf, yawqha-euq nuima-euq lafkhoer aer-eu,
\q1 “Dzawq, aqduimaf, aqyawf maf-anr lavcawvjir naeq ma.”
\q1 Aqyawfmaf, mirkhanq-euq lafkhoer kharjav-eu,
\q1 Miqyaer-euq dzoerduq dawqtawv luf-anr miqdzaq nae keuqdzaerjir yaf-euq mae.
\b
\q1
\v 9 Nga’maf bisiq bimawr-eu jeq maqya mawr-aer,
\q1 Miqyaer gharduq ngaeqdan-eu tsawrhaq tiqghaq-iq maqpar jawr-eu uqtaf;
\q1 Aqmyan keuvni heulof-aer yashaq-eu laer tiqghaq-iq maq siqnya-a.
\q1
\v 10 Miqyaer-or! Muir-eu deuq, nga’maf-anr aqmyan keuvni aerdoer-eu laer la?
\q1 Aqyawfmaf, li-eu maqbawni nawq-euq tsawrmyanr-anr,
\q1 Yaeqbawq saerlu-aer aer-eu laer mae laq?
\q1
\v 11 Nawr aqjeq ghae-eu, nawq-euq aqlaf, nawq-euq armar laf khawf cawqkhof-eu le?
\q1 Nawq-euq khanq-anr nae cawqdov lef-awr, aqyawf maf-anr lavcawv naeq-awq.
\b
\q1
\v 12 Aqjeq mirnae aernar-aq, Miqyaer-aq, arhuba nae ngaq-euq Sanqpaq ma.
\q1 Mirtsaq-euq khoertav kakhof-eu gar mrluf-eu mae.
\q1
\v 13 Nawr, nawq-euq ghaq nae iqmalavshav-anr daeqpav-awr;
\q1 Nawr, ircuf-euq lafkhoer, iqmalavshav-euq byavyanq-euq uqduq diqpav naeq-euq mae.
\q1
\v 14 Nawr, Leqberdaq-euq uqduq-anr diqpyaev diqlaev-awr;
\q1 Bawrtsanq bawrdanr-anr jawr-eu tsawrhaq-anr dzar lof-aer bidzaq-euq mae.
\q1
\v 15 Nawr, cuq diqpan-awr lawrgawv-anr ircuf bi yoerle-euq mae;
\q1 Nawr, yawqjawr navluf yoer-eu lawrbaq deuq-anr ircuf bigui-ir-euq mae.
\q1
\v 16 Nan’ghanr-aq, nawq-euq pyeuf-awr; uqcif khawf nawq-euq mae;
\q1 Nanrma hawr-eu yawshaef-aq, nawq nae laeqhmq taq-euq mae.
\q1
\v 17 Mirtsaq tanqkhawr-euq mirkaq dawqtawvluf, nawq nae lavbaw taq-awr;
\q1 Jawrla hawr-eu tsanqgav, nawq nae baetaq-euq mae.
\b
\q1
\v 18 Ya’we Miqyaer-or! Muir-eu deuq ngaeqdoer-awr,
\q1 Aqdzawq argan deuq, nawq-euq tsawrmyanr-anr,
\q1 Yaeqbawq saerlu-aer aer-eu gar taqngaer de-eq.
\q1
\v 19 Nawq-euq khaqkhoeq-euq daefzir, bawrtsanq-euq jeqzaq-anr taq a’naeq;
\q1 Li-eu maqbawni, nawq-euq irshaqzaq-euq daefzir-anr taq ngaerbyov naeqlaf.
\b
\q1
\v 20 Dawqma sarjax-anr sharnoeq naeqlaf-awq;
\q1 Aqjeq mirnae aernar-aq, mirtsaq-euq khoertav yawzanr kharjav-eu gar,
\q1 Coeqler deuqlerni mr-eu deuq nae jawrbyanjir taq-euq mae.
\q1
\v 21 Nyaefsuf lar-eu gar yadaq-euq deuq shafdawr-eu lafkhoer taqbi ghof-ir,
\q1 Irshaqzaq hawr-eu shaqzaq zanqzaq, nawq-euq tsawrmyanr-anr bi jaceuq-awq.
\q1
\v 22 Miqyaer-or! Turlar-awr nawq-euq yarkhaq ja-awq.
\q1 Aqdzawq argan deuq, nan-anr nae nawq-anr ngaeqdoer-euq gar taqngaer de-eq.
\q1
\v 23 Nawq-anr muir-eu deuq-euq tersar-anr taqngaer.
\q1 Nawq-anr muir-eu deuq turlar-awr maq naqlerni, luiqghalar duidui luf-eu mae.
\c 75
\s1 Miqyaer Yarkhaq Dawrcoeni Dar-eu Mae
\d Car-eu paw sheuqghae-eu aqyuif ghaq-anr bofnaeq-euq, Taq lavcawv laer kur-eu kawqsheu, Aqsav-euq dawqcar cardawq
\q1
\v 1 Miqyaer-or! Nga’maf, nawq-euq guiqlanq-anr jaceuq ma.
\q1 Nawq-euq tsawrmyanr dawqpae jawrluf mae laer,
\q1 Nawq-euq zanqler paq-aer ghae-eu gardeuq dzawrgaq luf-eu mirnae,
\q1 Nawq-euq guiqlanq-anr jaceuq ma!
\b
\q1
\v 2 Miqyaer heulof-aer aer-eu mae, “Ngar tsaq-eu aryamq tserdov ghaq ngae,
\q1 Ngar yarkhaq dawrcoeni dar ma.
\q1
\v 3 Mirtsaq tanqkhawr hawr-eu mirtsaq-euq khoertav jawr-eu deuq guirbyov-ir luf ngae;
\q1 Ngar, mirtsaq-euq khawrzeur deuq lavzif ma.
\qs Sela.\qs*
\q1
\v 4 “Ngar, janrghae-eu tsawrhaq-anr, ‘Taqpar janrghae’ laer aernaeq-awr;
\q1 Tsawrcawv-anr-aq, heulof-aer aernaeq-eu ma; ‘Uqcoer taq bafdir.
\q1
\v 5 Nawq-euq uqcoer yawgor-anr taq bafdir; Kawqlanr ghanr-awr taqngaeq.’ ”
\b
\q1
\v 6 Aqjeq mirnae aernar-aq, ciqgor-eu jeq-aq,
\q1 Nanrma dovkhaeq hawr-eu gakhaeq paw nae oe-euq maqngeur-aer,
\q1 Lafov pyawq-anr nae lar-eu khawf maqngeur-a.
\q1
\v 7 Aerkhawf, yarkhaq dar-eu ghaq-aq, Miqyaer mae;
\q1 Aqyawf, tiq ghaq-anr yurka-awr, tiq ghaq-anr ciqgor naeq-eu mae.
\q1
\v 8 Aqjeq mirnae aernar-aq, Ya’we Miqyaer-euq aqlaf-euq lafkhoer,
\q1 Nertseuvni ghae-eu aqgaf dzaruir danq-eu khmqmaq tiq khmq ciqluf-eu mae.
\q1 Aqyawf, yawmuiq-aer keuqtaq-awr, khmqmaq shaevkhar dovlef ngae;
\q1 Mirtsaq-euq tsawrcawv dawqtawvluf nae, dzarpaev lavdzer-awr dawr-euq mae.
\q1
\v 9 Aerkhawf, ngar-aq, mqmaq maqbyav yarzir dawqdzawr mr ma.
\q1 Ngar, Yaqkov-euq Miqyaer-anr car-awr jaceuq ma.
\b
\q1
\v 10 “Ngar, tsawrcawv deuq-euq uqcoer dawqtawv luf-anr ngawqkhaefdzae ma.
\q1 Aerkhawf, tsaq-awr dawr-eu tsawrhaq deuq-euq uqcoer-aq, yabi ciqgor taef-a.”
\c 76
\s1 Guvlar Paq-aer Ghae-eu Miqyaer
\d Car-eu paw sheuqghae-eu aqyuif ghaq-anr bofnaeq-euq, arcav tsof-eu keuka zmq-eu, Aqsav-euq dawqcar cardawq
\q1
\v 1 Yurdav mirkhanq-euq lafkhoer, Miqyaer-anr siqnya-awr,
\q1 Irsaqleqlav-euq lafkhoer, aqyawf-euq tsawrmyanr huiq-eu mae.
\q1
\v 2 Aqyawf-euq shawr-eu jawrduq ♦Saqlaeq-anr jav-awr,
\q1 Aqyawf jawr-eu jawrduq, Ziroq-anr jav-eu mae.
\q1
\v 3 Khoergar, aqyawf kav-euq kavmyaq ngawqkhaef-awr,
\q1 Micaer, daeqdaqduq hawr-eu guirdeuv keuka lavcawv-euq mae.
\qs Sela.\qs*
\b
\q1
\v 4 Nawr-aq, jeqzaq jawr-eu gawqjawq deuq navmaqtser,
\q1 Yawshaef khanqsaer hawr-eu yawmuiq yawjaq huiqdzaeq-eu mae.
\q1
\v 5 Nuima khaq-eu tsawrhaq deuq tanrjoe bi daedzaq-awr,
\q1 Aqyawfmaf yufkhavbyov ghae-euq mae.
\q1 Ghaq khav-eu tsawrhaq tiqghaq-iq,
\q1 Aqyawf maf-euq aqlaf zmqduq maqpar hawdov nya-aq.
\q1
\v 6 Yaqkov-euq Miqyaer-or! Nawr, aqyawf maf-anr lmqnaeq ngae,
\q1 Manq hawr-eu manq lavlawq-anr dziq-eu deuq yawshir-aer ga-eu mae.
\b
\q1
\v 7 Nawq-anr aer ngae, nawr-aq, guvlar paq-aer ghae-eu mae.
\q1 Nawr nuima paer ngae, nawq-euq maeqshi aqsur ghaq yawfpeuq-eu?
\q1
\v 8 Nawr, mq-euq khoertav nae yarkhaq dar-eu bi gaqle-awr,
\q1 Mirtsaq tanqkhawr guv-ir-awr ciqcurni jav-eu mae.
\q1
\v 9 Mirtsaq-euq khoertav, yawshaqzaq deuq-anr bibuq-ir-eu laer,
\q1 Miqyaer turlar-awr yarkhaqdar ngae, khoerlof-aer pyeuflar-eu mae.
\qs Sela.\qs*
\b
\q1
\v 10 Tsawrhaqzaq-euq nuima paer-eu jeq aqdir nawq-anr jaceuq taef-a.
\q1 Dzerlar-euq nuima paer-eu jeq khoer-anr, nawr gheunaq taef-a.
\q1
\v 11 Nawq-euq Miqyaer pyeuf-eu Ya’we Miqyaer-anr kamq-awr mrbyan-awq.
\q1 Aqyawf-euq tiqjawq jawr-eu deuq dawqtawvluf,
\q1 Guv paq-aer ghae-eu ghaq-anr lafsawq bifnaeq lar-awq.
\q1
\v 12 Aqyawf, dzoeqda deuq-euq saflar deuvtsaevdzae naeq ngae,
\q1 Mirtsaq-euq sanqpaq deuq, aqyawf-anr guv taef-a.
\c 77
\s1 Baoq Huiq-eu Irsaqleqlav-euq Miqyaer
\d Car-eu paw sheuqghae-eu aqyuif ghaq-anr bofnaeq-euq, Yeqduqtur\f + \fr 77:0 \fk Yeqduqtur \ft Dawq heudawq-aq, jaceuq-eu laer aermawf-eu mae.\f* kawqsheu, Aqsav-euq cardawq
\q1
\v 1 Ngar, ngaq-euq tersar nae Miqyaer-anr gurgaq-euq ma.
\q1 Ngaq-euq tersar nae Miqyaer-anr gurgaq ngae,
\q1 Aqyawf-euq naqbawr ciqkhmr naeqlaf-euq mae.
\q1
\v 2 Ngaq-anr gardzaq garkawv keuvle-eu arnan-anr,
\q1 Ngar, Sanqpaq Miqyaer-anr pov-euq ma.
\q1 Ngar, uqcif paw maq naqlerni, ngaq-euq aqlaf cawqdir-euq khawf,
\q1 Ngaq-euq nuima saflar maqmuiq maq sarlar nya-a.
\q1
\v 3 Ngar, Miqyaer-anr noeqkeuv-awr manr-euq ma.
\q1 Ngar dawqghofdov ngae, ngaq-euq saflar gabyaev ghae-euq mir-a.
\qs Sela.\qs*
\b
\q1
\v 4 Nawr, ngaq-euq myavnuiv myavkhov daeqbyae naeqlaf-awr,
\q1 Ngaq-euq gardzaq garkawv ardzaeq-aer kan-eu mirnae,
\q1 Dawq maq ngaeqdovcoer nya.
\q1
\v 5 Ngar, arhu-euq arnan aryamq-anr sharnoeq-awr,
\q1 Arhuba-euq arkhof arla-euq garkawv sharnoeq-euq ma.
\q1
\v 6 Ngar, uqcif paw ngaq nae car-euq cardawq-anr noeqmawrlar mir-a;
\q1 Ngar, ngaq-euq nuima dzardziv dziv-awr,
\q1 Ngaq-euq saflar yawmuiq-aer povtser haw-euq ma.
\q1
\v 7 Sanqpaq Miqyaer, aqdui-anr li-eu maqbawni taedzae naeqlaf taef-a lor?
\q1 Aqyawf, aqdui-anr nuikhanr maqpar shir-eu laer mae laq?
\q1
\v 8 Aqyawf-euq ghawqshaq gaq-eu jeq, li-eu maqbawni jirshaw-euq la lor?
\q1 Aqyawf-euq sarjax, saq-eu maqbawni gardanr maqpar tsoeq-eu mae laq?
\q1
\v 9 Miqyaer, guiqlanq yawdzanr bif-eu jeq-anr ngaershaw-euq la laq?
\q1 Aqyawf nuima paer-awr nanqyuni ghawqshaq gaq-eu jeq piqtaeq-aq lor?
\qs Sela.\qs*
\q1
\v 10 Khoernar-aq, ngar aer-eu, “Heu-aq, ngar nuima nar-eu tiqjeq ma.
\q1 Aerkhawf, ngar, Gor duidui-eu ghaq-euq armar laf-euq arkhof arla-anr noeqkeuv ma.”
\b
\q1
\v 11 Ngar, Ya’we Miqyaer-euq gardeuq-anr noeqkeuv ma.
\q1 Ngar, arhuba nawq nae zanqler paq-aer ghae-eu jeq,
\q1 Mryaf-euq gar aqdir noeqkeuv ma.
\q1
\v 12 Ngar, nawq nae khar mryaf-euq gardeuq-euq garkawv khawf, dzardzivdziv ma.
\q1 Nawq nae mr-euq deuq-euq garkawv sharnoeq sharsawx ma.
\q1
\v 13 Miqyaer-or! Nawq-euq garma-aq, shawr-eu jawrduq-euq lafkhoer jav-eu mae.
\q1 Aqdui-euq Miqyaer lof-aer huiq-eu miqyaer aqsur ghaq jawr-eu la?
\q1
\v 14 Nawr-aq, zanqler paq-aer ghae-eu jeq mr-eu Miqyaer mae.
\q1 Nawr ghaq khav-eu garkawv, tsawrhaqzaq-anr dawqdzawr mrnaeq-euq mae.
\q1
\v 15 Nawq-euq tsawrhaq pyeuf-eu Yaqkov hawr-eu Yorsaev-euq zaqdeuq-anr,
\q1 Nawr, nawq-euq ghaq khav-eu lafdu nae kakhof naeq-euq mae.
\qs Sela.\qs*
\b
\q1
\v 16 Ircuf, nawq-anr mawr ngae, Miqyaer-or! Ircuf nawq-anr mawr ngae guv-ir-awr;
\q1 Naf-eu yawnaf khawf, yawdzuq dzuq-eu mae.
\q1
\v 17 Mqdmr-aq, ircuf shaevka lef-awr, mq tersar bi dovle-eu uqtaf,
\q1 Nawq-euq kavmyaq khawf khoerpaw heupaw beuvdov ghae-eu mae.
\q1
\v 18 Nawq-euq mqjeq-euq tersar jaqlaer laerzeuv-euq lafkhoer manrluf-awr,
\q1 Mqmyawf myawf-awr mirtsaq-anr bi byalar-eu uqtaf,
\q1 Mirtsaq tanqkhawr yawdzuq dzuq-awr nyaenyae-aer jav-eu mae.
\q1
\v 19 Nawq-euq garma-aq, iqmalavshav-euq lafkhoer jav-awr,
\q1 Nawq-euq cankawv-aq, huiq-eu ircuf-euq lafkhoer jav-eu mirnae,
\q1 Nawq nae can-euq aqkuir paeqzar-aq, maq siqlar-a.
\q1
\v 20 Nawr, nawq-euq tsawrhaq-anr yawr yawrmaf lof-aer,
\q1 ♦Morseq hawr-eu Aqloq-euq aqlaf-anr ghoe-awr sheuqghae-euq mae.
\c 78
\s1 Miqyaer, Aqyawf-euq Tsawrhaq Yawdoer Khawf Gaq-eu
\d Aqsav-euq Maqsaqkir\f + \fr 78:0 \fk Maqsaqkir \ft Car-eu paw-euq dawq, dzardziv dziv-eu laer aermawf-eu mae.\f*
\q1
\v 1 Ngaq-euq tsawrhaq deuq-or! Ngaq-euq zanrdawq-anr naqbawr narhaq-awr;
\q1 Ngaq-euq khaqmae-euq dawq-anr, nawq-euq naqbawr ciqkhmr-awq.
\q1
\v 2 Ngar, ngaq-euq khaqmae mrnga-awr dawqdaq zmq ma.
\q1 Ngar, arhuba-euq zaftaq-euq dawq ngaeq ma.
\q1
\v 3 Aqdui-euq aqpoeq deuq, aqdui-anr aernaeq laf-awr,
\q1 Aqdui gaqhaw-awr siqnya-eu garkawv mae.
\q1
\v 4 Aqdui, aqyawf maf-euq zaqdeuq uvdeuq-anr nae maq zaftaq.
\q1 Ya’we Miqyaer-anr jaceuq paq-aer ghae-eu deuq,
\q1 Aqyawf-euq ghaq hawr-eu zanqler paq-aer ghae-eu aqyawf nae mr-euq gar,
\q1 Maeqnan paw cantae laf-eu nanqzir-anr ja’naeq ma.
\b
\q1
\v 5 Aqjeq mirnae aernar-aq, aqyawf, Yaqkov-euq lafkhoer dawqdzawr taqyaf-awr,
\q1 Irsaqleqlav-euq lafkhoer zanrdawq bifyaf-euq mae.
\q1 Khoer-aq, aqyawfmaf, aqyawf maf-euq zaqdeuq uvdeuq-anr bi siqnya’ni,
\q1 Aqyawf nae aqdui-euq aqpoeq deuq-anr khaerdawq bifyaf-euq mae.
\q1
\v 6 Nanqzir pyeuf-eu, maeqnan paw daefle-eu zaqdeuq uvdeuq,
\q1 Aqyawf maf-anr siqnya’ni; Aqyawfmaf tsawqtur-awr,
\q1 Aqyawf maf-euq zaqdeuq uvdeuq-anr dawqdzawr mrnaeq-eu gharduq mae.
\q1
\v 7 Khoer-aq, aqyawfmaf, Miqyaer-anr noeqtmq taq-awr,
\q1 Miqyaer-euq gardeuq-anr maqbi ngaer-eu uqtaf;
\q1 Aqyawf-euq zanrdawq khofdawq-anr bi cantae-eu gharduq mae.
\q1
\v 8 Khoer-aq, aqyawf maf-anr, aqyawf maf-euq aqpoeq deuq lof-aer,
\q1 Maqbi durlar-eu gharduq mae.
\q1 Aqyawf maf-euq tsawrtsuif-aq, nuima taq-eu maqtsaq-aer;
\q1 Aqyawf maf-euq saflar, Miqyaer-anr sarjax maqzif-eu uqtaf,
\q1 Miqyaer-euq aerdawq maq narhaq geuf-aer puiq-euq tsawrtsuif mae.
\b
\q1
\v 9 Erpaqleq-euq zaqdeuq, guirdeuv deuv-eu keuka dawv-awr kav bafluf-eu khawf,
\q1 Guirdeuv deuv-eu arnan-anr caevbyov-euq mae.
\q1
\v 10 Aqyawfmaf, Miqyaer-euq dawqma sarjax-anr maq mrcaw-aer;
\q1 Aqyawf-euq zanrdawq-euq lafkhoer tiqpawf-iq maq cantae-aq.
\q1
\v 11 Aqyawfmaf, aqyawf nae bimawr-euq aqyawf-euq gardeuq,
\q1 Hawr-eu zanqler paq-aer ghae-eu jeq ngaer-euq mae.
\q1
\v 12 Miqyaer, Irjirtuv-euq Zornav daega-anr,
\q1 Aqyawf maf-euq aqpoeq deuq-euq maeqshi zanqler paq-aer ghae-eu jeq mr-euq mae.
\q1
\v 13 Aqyawf, iqmalavshav-anr daeqpav-awr, ircuf-anr kavpyawr lof-aer biyawf-awr,
\q1 Aqyawf maf-anr bi cantsaev-euq mae.
\q1
\v 14 Aqyawf, aqyawf maf-anr nan’ghanr paw-aq, mqdmr nae sheuqghae-awr;
\q1 Uqcif mirlanni, dofluf-eu miqdzaq nae sheuqghae-euq mae.
\q1
\v 15 Aqyawf, bawrtsanq bawrdanr-anr khaqlo diqpav-awr;
\q1 Aqyawf maf-anr yawnaf-anr nae dovlar-euq myaq duidui-eu ircuf bidawr-euq mae.
\q1
\v 16 Aqyawf, khaqlo-anr nae khawf ircuf bi dovle-awr,
\q1 Ircuf khoer lawrgawv lof-aer bi yoerle-euq mae.
\b
\q1
\v 17 Aerkhawf, aqyawfmaf, Miqyaer-anr iqbax par mrmyaqdzaeq lar-awr;
\q1 Bawrtsanq bawrdanr-euq lafkhoer, aqyawfmaf, gor duidui-eu ghaq-anr puiq-euq mae.
\q1
\v 18 Aqyawfmaf khar dzaqmawf-eu jeq bidzaq naeqlaf laer shar-awr,
\q1 Aqyawf maf-euq nuima-euq lafkhoer Miqyaer-anr tsermr haw-euq mae.
\q1
\v 19 Aqyawfmaf, Miqyaer-anr puiq-eu dawq ngaeq-awr aer-eu,
\q1 “Bawrtsanq bawrdanr-euq lafkhoer, Miqyaer hawqje shardanrnya mae lor?
\q1
\v 20 Haeq, aqyawf khaqlo-anr juif-awr ircuf bi tanqdov lef-awr lawrgawv lof-aer yoerle-euq mae.
\q1 Aerkhawf, aqyawf-euq tsawrhaq-euq gharduq kaqmur hawr-eu shaqjir bi dzaqnya mae laq?”
\b
\q1
\v 21 Khoermirnae, Ya’we Miqyaer, heu-anr yagaq ngae, nuima paerlar-awr,
\q1 Yaqkov-euq zaqdeuq uvdeuq-anr keuq-eu miqdzaq lavdof taq-euq uqtaf;
\q1 Aqyawf, Irsaqleqlav-euq tsawrhaq-anr nuima par paerkhav lar-euq mae.
\q1
\v 22 Aqjeq mirnae aernar-aq, aqyawfmaf, Miqyaer-anr maqjan-aer,
\q1 Aqyawf-euq kakhof-eu jeq-anr maqghoe-aq.
\q1
\v 23 Aerkhawf, aqyawf, khoertav jav-eu mqdmr-anr dawq bif-awr,
\q1 Mqtav-euq larghov bipan le-euq mae.
\q1
\v 24 Aqyawf maf-euq khoertav ♦maqnav bi yaerle-awr,
\q1 Aqyawf maf-anr mqtav-euq dzar bif-awr bidzaq-euq mae.
\q1
\v 25 Tsawrhaqzaq, mqtav ghaqkhaer-euq dzar yadzaq-awr;
\q1 Aqyawf, aqyawf maf-anr dzaq-eu jeq tiqbyan tiqlof bifnaeq-euq mae.
\q1
\v 26 Aqyawf, nanrma dovkhaeq paw-euq jaqlaer mq-euq khoertav bi bawlaf-awr;
\q1 Aqyawf-euq baoq nae, lafov paw-euq jaqlaer bi dovlar-euq mae.
\q1
\v 27 Aqyawf, aqyawf maf-euq khoertav khaqlaer lof-aer shaqjir bi gale-awr;
\q1 Iqmalavshav-euq kharshuif lof-aer arjir deuq pyaeqghae lef-euq mae.
\q1
\v 28 Aqyawfmaf saeqghawv ghawv-awr jawrnaq mrluf-eu pu-euq ghanrcae,
\q1 Yawqha-euq jawrduq tiqjawq bi gale-euq mae.
\q1
\v 29 Miqyaer, aqyawfmaf dzaqmawf-eu jeq bifnaeq-euq mirnae;
\q1 Aqyawfmaf dzaq-awr, tiqdaev ya dzaqdaev-euq mae.
\q1
\v 30 Aqyawfmaf dzaqmawf-eu jeq maqya dzaq-aer maqghae-aq.
\q1 Aerkhawf, dzar khoer aqyawf maf-euq khaqmae-anr anrluf ngae,
\q1
\v 31 Miqyaer, aqyawf maf-anr nuima paer-eu lafkhoer;
\q1 Aqcawq taf-aer lov-eu aqyawf maf-euq tsawrhaq-anr saef-awr,
\q1 Irsaqleqlav-euq zaqguq deuq-anr lavsaef-euq mae.
\b
\q1
\v 32 Heulof-aer janrnaeq-euq khawf, aqyawfmaf iqbax parmr-awr;
\q1 Aqyawf nae zanqler paq-aer ghae-eu jeq mr-euq gar maqjan-a.
\q1
\v 33 Khoermirnae, aqyawf, aqyawf maf-euq arnan aryamq-anr saf lof-aer bi byovjir-awr;
\q1 Aqyawf maf-euq arkhof arla-aq, guv-awr gav-eu lafkhoer bijir-euq mae.
\q1
\v 34 Aqyawf, aqyawf maf-anr saef ngae, aqyawfmaf, aqyawf-anr pov-euq mae.
\q1 Aqyawfmaf, ghoflar-awr nuima keuv-eu lafkhoer Miqyaer-anr pov-euq mae.
\q1
\v 35 Khoernar-aq, aqyawfmaf, Miqyaer-aq, aqyawf maf-euq logur pyeuf-awr,
\q1 Gor duidui-eu Miqyaer-aq, aqyawf maf-anr,
\q1 Kakhof-eu ghaq pyeuf-eu gar noeqmawr lar-euq mae.
\q1
\v 36 Aerkhawf, aqyawfmaf, aqyawf-anr khaqmae nae japoeq-eu gar nae,
\q1 Aqyawf maf-euq maeqlar nae aqyawf-anr jaqmyawf myawf-eu mae.
\q1
\v 37 Aqjeq mirnae aernar-aq, aqyawf maf-euq nuima, aqyawf-anr maqjav-aer;
\q1 Aqyawfmaf, aqyawf-euq dawqma sarjax-anr khawf sarjax maqzif-a.
\q1
\v 38 Aerkhawf, Miqyaer ghawqshaq gaq-eu jeq byan-eu mirnae;
\q1 Aqyawf maf-euq yawlaeq yawca-euq iqbax pyaeqnaeq-awr,
\q1 Aqyawf maf-anr maq lavcawv naeq-aq.
\q1 Ghawqmya pov, aqyawf nuima paer-eu khawf,
\q1 Ordzeur naeq-awr, aqyawf, nuima kharpaer-eu lof-aer maq janrnaeq-aq.
\q1
\v 39 Aqjeq mirnae aernar-aq, aqyawf maf-aq,
\q1 Jaqlaer bawbyov ghae-euq nar-aq,
\q1 Maq ghoflar-eu saf-anr dur-eu, shiqshaq taef mae laer, aqyawf noeqkeuv-euq mae.
\q1
\v 40 Aqyawfmaf, kharshuif-euq daega-euq lafkhoer,
\q1 Aqyawf-anr armyav pov nuima bicawv-ir-awr;
\q1 Bawrtsanq bawrdanr-euq lafkhoer,
\q1 Aqyawf-euq nuima armyav pov lavpaer-euq nga!
\q1
\v 41 Aqyawfmaf, Miqyaer-anr tiqpov sair tiqpov tsermr haw-awr,
\q1 Irsaqleqlav-euq Yawshawr ghaq-anr nyaefsuf naeq-euq mae.
\q1
\v 42 Aqyawfmaf, aqyawf-euq baoq huiq-eu aqlaf-anr hawr-eu,
\q1 Aqyawf maf-anr muir-eu deuq-anr nae,
\q1 Aqyawf nae kakhof naeq-euq arnan-anr ngaer-euq mae.
\q1
\v 43 Irjirtuv-euq lafkhoer, aqyawf-euq bisiq bimawr-eu jeq mr-awr,
\q1 Zornav daega-anr, aqyawf-euq zanqler paq-aer ghae-eu jeq mr-euq mae.
\q1
\v 44 Aqyawfmaf, ircuf maqbi dawrnya paq-aer,
\q1 Aqyawf maf-euq lawrbaq hawr-eu lawrgawv-anr shiq bipyeuf-ir-euq mae.
\q1
\v 45 Aqyawf, aqyawf maf-anr bi kawfsaef dzaq-eu laer buqsav baqmaf pyaeqghae lef-awr;
\q1 Aqyawf maf-anr bi lavcawv-eu laer khaqpaq baqmaf pyaeqghae lef-euq mae.
\q1
\v 46 Aqyawf nae aqyawf maf-euq dzaqla ghovcaer, aqjuq-anr bifnaeq-awr;
\q1 Aqyawfmaf nae laejae-awr mr-euq jeq, nyaevbanr baqmaf-anr bifnaeq-euq mae.
\q1
\v 47 Aqyawf, aqyawf maf-euq aqgaf bawduv-anr uqyaer arsiq nae bi daecawv-awr,
\q1 Siqguq arbawr-anr ngaer nae bi gasaef-euq mae.
\q1
\v 48 Aqyawf, aqyawf maf-euq jeqzaq yawhuiq-anr, uqyaer arsiq nae bi daesaef-awr;
\q1 Aqyawf maf-euq jeqzaq yawzaq-anr-aq, miqdzaq dof-eu tsof nae bi daesaef-euq mae.
\q1
\v 49 Aqyawf, aqyawfmaf jawr-eu gar lavcawv-eu mqtav ghaqkhaer bi’oe-awr,
\q1 Aqyawf guvlar paq-aer ghae-eu aqyawf-euq nuima yawkhav-aer paer-eu jeq,
\q1 Nuidav dav-eu jeq, nuipaer paer-eu jeq hawr-eu gardzaq garkawv,
\q1 Aqyawf maf-euq khoertav shaevdav lef-eu mae.
\q1
\v 50 Aqyawf nuima paer-eu jeq-euq cankawv lavbaw-awr;
\q1 Aqyawf, aqyawf maf-euq nuima saflar shir-eu jeq-anr nae maqbi dzeur-ir-aer;
\q1 Aqyawf maf-euq daefzir-anr nargawr gawrma bi nyawqler-euq mae.
\q1
\v 51 Haqmav-euq saeqghawv-euq lafkhoer, ghaq nae za-euq huqbaw aqyuif pyeuf-eu,
\q1 Irjirtuv-euq huqbaw zaqyo dawqtawv luf-anr lavsaefjir naeq-euq mae.
\q1
\v 52 Aerkhawf, aqyawf, aqyawf-euq tsawrhaq-anr, yawr lof-aer bi dovle-awr;
\q1 Bawrtsanq bawdanr-euq lafkhoer aqyawf, aqyawf maf-anr,
\q1 Yawrmaf lof-aer sheuqghae-euq mae.
\q1
\v 53 Aqyawf, aqyawf maf-anr yawmuiq-aer sheuqghae-eu mirnae, aqyawfmaf maqguv-a.
\q1 Aerkhawf, aqyawf maf-anr muir-eu deuq-aq,
\q1 Iqmalavshav-euq ircuf nae bi danqpymq-euq mae.
\q1
\v 54 Khoernar-aq, aqyawf, aqyawf maf-anr,
\q1 Aqyawf-euq shawr-eu mirkaq-anr sheuqkeuv naeq-euq mae.
\q1 Gawqjawq heujawq-aq, aqyawf-euq armar laf nae za-euq mae.
\q1
\v 55 Aqyawf, aqyawf maf-euq maeqhu jawr-euq tsawrjeuq tsawrca deuq-anr khawf, taedzae naeq-awr;
\q1 Aqyawf maf-anr jeqbir lof-aer mirtsaq cavdaeq daeqbir naeq-euq mae.
\q1 Khoernar-aq, Irsaqleqlav tsawrjeuq-anr,
\q1 Aqyawf maf-euq saeqghawv-euq lafkhoer bijawr-euq mae.
\b
\q1
\v 56 Aerkhawf, aqyawfmaf, Gor duidui-eu Miqyaer-anr tsermr-awr,
\q1 Puiq-euq uqtaf, aqyawf-euq dawqdzawr-anr maq cantae-a.
\q1
\v 57 Aqyawf maf-euq aqpoeq aqbawr deuq lof-aer,
\q1 Narkhan paw ciqpyawr-awr sarjax maqzif-eu jeq mr-euq mae.
\q1 Aqyawf maf-aq, ghoecoer paq-aer maqghae-eu,
\q1 Gardzer paw dov-ir-eu kav-anr dur-eu mae.
\q1
\v 58 Aqjeq mirnae aernar-aq, aqyawf maf-euq yawgor jawrduq deuq-euq baqda’nae,
\q1 Aqyawf-anr nuima bi paerlar-awr;
\q1 Aqyawfmaf nae pyaftaq-euq tanqpanq aqma mawrkawr deuq-euq baqda’nae,
\q1 Aqyawf-anr myavnav bi navlar-euq mae.
\q1
\v 59 Miqyaer heu-anr yagaq ngae, nuima paerlar-awr,
\q1 Irsaqleqlav-anr nuidav yawkhav-aer dav-eu mae.
\q1
\v 60 Khoermirnae, aqyawf nae tsawrhaqzaq-euq ghanrcae bijav-euq saeqghawv,
\q1 Shirloq-anr jav-eu saqpar saeqghawv-anr aqyawf byaerdzae-euq mae.
\q1
\v 61 Khoernar-aq, aqyawf-euq ghaq, zaqkhav pyeuf-ir ni a’naeq-awr,
\q1 Aqyawf-euq yawshaef khanqsaer, muir-eu deuq-euq aqlaf-anr biur-ir-euq mae.
\q1
\v 62 Aqyawf, aqyawf-euq jeqbir-anr nuima paer-awr,
\q1 Aqyawf-euq tsawrhaq, micaer khaeq-anr a’naeq-euq mae.
\q1
\v 63 Aqyawf maf-euq aqli zaqguq deuq, miqdzaq nae bi puivsaef-awr,
\q1 Aqyawf maf-euq aqbur zaqguq deuq, danqdzaq-ir khar maqbi za-aq.
\q1
\v 64 Aqyawf maf-euq pirma deuq micaer nae yacoq-ir-awr,
\q1 Aqyawf maf-euq miqcoeq miqma deuq, tsawrngoer maqngoer naeq-aq.
\q1
\v 65 Khoernar-aq, Sanqpaq Miqyaer yufkhav taq-euq turlar-euq lof-aer turlar-awr;
\q1 Aqgaf dzaruir dawr-euq baqda’nae gur-eu,
\q1 Ghaq zawr khav-eu tiq ghaq lof-aer dur-eu mae.
\q1
\v 66 Aqyawf, aqyawf-anr muir-eu deuq-anr deuvdeuv-aer taekhof ghaq-awr;
\q1 Aqyawf, aqyawf maf-anr li-eu maqbawni daqga-eu jeq biza-euq mae.
\b
\q1
\v 67 Khoeruqtaf, aqyawf, Yorsaev-euq saeqghawv-anr byaerdzae-awr,
\q1 Aqyawf, Erpaqleq tsawrjeuq tsawrca-anr maq tserdov-aq.
\q1
\v 68 Aerkhawf, Yurdav tsawrjeuq hawr-eu,
\q1 Aqyawf zawr gaq-eu Ziroq gawqjawq-anr tser-euq mae.
\q1
\v 69 Aqyawf, aqyawf nae li-eu maqbawni baezif taq-euq mirtsaq tanqkhawr lof-aer,
\q1 Sanqpaq-euq nymrgor lof-aer, aqyawf-euq shawr-eu jawrduq tsovtaq-euq mae.
\q1
\v 70 Aqyawf, aqyawf-euq kuirlaf zaqkhav Daqbir-anr tserdov-awr,
\q1 Yawr yawrkuv-anr nae sheuqlaq-ir-euq mae.
\q1
\v 71 Aqyawf, yawrzaq jawr-eu yawrma-anr bobo-aer jawrluf-eu gar nae,
\q1 Miqyaer, aqyawf-anr sheuqdov laf-awr;
\q1 Aqyawf-euq tsawrhaq pyeuf-eu Yaqkov hawr-eu,
\q1 Aqyawf-euq jeqbir pyeuf-eu Irsaqleqlav-anr yawr bo-eu lof-aer bi bosav-euq mae.
\q1
\v 72 Khoermirnae, aqyawf-euq nuima muiq-awr jaq-eu lafkhoer,
\q1 Aqyawf, aqyawf maf-anr yawr bo-eu lof-aer bosav-awr;
\q1 Aqyawf-euq bym-awr nya-eu aqlaf nae, aqyawf maf-anr sheuqghae-euq mae.
\c 79
\s1 Nawq-euq Tsawrhaq-anr Kakhof Naeqlaf
\d Aqsav-euq cardawq
\q1
\v 1 Miqyaer-or! Aqcawq tsawrjeuq, nawq-euq jeqbir-anr urle taq-euq mae.
\q1 Aqyawfmaf, nawq-euq shawr-eu uqduq tanqnymr nymrma-anr,
\q1 Maqshawrni bipyeuf-ir-awr;
\q1 Aqyawfmaf, Yeqlursaqlaeq-anr lavpyav lavshavjir yaf-euq mae.
\q1
\v 2 Nawq-euq kuirlaf zaqkhav shirtaq-euq mawrdo,
\q1 Aqyawfmaf, mq-euq arjir-anr dzar lof-aer bidzaq-awr;
\q1 Nawq-euq tsawrshawr-euq shiqshaq-aq,
\q1 Mirtsaq-euq bawrtsanq-euq jeqzaq-anr bidzaq-euq mae.
\q1
\v 3 Aqyawfmaf nae aqcawq-euq shiq, ircuf lof-aer lavyoer-euq khoer-aq,
\q1 Yeqlursaqlaeq meuq tiqjawq yoerluf-eu khawf,
\q1 Tsawrshir duqpanq-eu tiqghaq-iq maqjawr-a.
\q1
\v 4 Nga’maf-aq, dawqpae jawr-eu tsawrhaq deuq ngaeqdoerduq pyeuflar-awr;
\q1 Tiqjawq jawr-eu deuq aqjaf jafduq hawr-eu ja’uirduq pyeuflar taq-euq mae.
\b
\q1
\v 5 Ya’we Miqyaer-or! Nawr aqmyan keuvni nuima paer-eu laer ghae-eu le?
\q1 Li-eu maqbawni lor?
\q1 Nawr myavnav nav-eu, miqdzaq dof-eu lof-aer bidof-eu laer ma laq?
\q1
\v 6 Nawq-anr maq siqnya-eu tsawrjeuq deuq-anr hawr-eu,
\q1 Nawq-euq tsawrmyanr-anr maqkur-eu mirkhanq-euq khoertav,
\q1 Nawq-euq nuima paer-eu jeq shaevdav naeq-awq.
\q1
\v 7 Aqjeq mirnae aernar-aq, aqyawfmaf, Yaqkov-anr kawfdzaq jir-awr;
\q1 Aqyawfmaf, aqyawf-euq jawrduq jawrzar lavcawvjir naeq-euq mae.
\b
\q1
\v 8 Nga’maf-anr coeqlar-eu dzeurlaf ngae-euq yawlaeq yawca, ngaer naeqlaf-awq.
\q1 Nawq-euq nanqyuni ghawqshaq gaq-eu jeq,
\q1 Nga’maf-anr yawkawr-aer bi keuvle naeqlaf-awq.
\q1 Aqjeq mirnae aernar-aq, nga’maf yawkhav-aer bi gheu’aw taq-euq mir-a.
\q1
\v 9 Nga’maf-anr kakhof-eu ghaq pyeuf-eu Miqyaer-or,
\q1 Nawq-euq tsawrmyanr yawshaef khanqsaer za’ni,
\q1 Nga’maf-anr cawba naeqlaf-awq.
\q1 Nawq-euq tsawrmyanr muiqni, nga’maf-anr bibuq-ir-awr,
\q1 Nga’maf-euq iqbax-euq gharduq lawrdan-eu jeq laeqhmq naeqlaf-awq.
\q1
\v 10 Aqjeq ghae-eu aqcawq tsawrjeuq heulof-aer bi’aer-eu,
\q1 “Aqyawf maf-euq Miqyaer aqgeugar jawr-eu la?”
\q1 Nawq-euq kuirlaf zaqkhav deuq-anr shiq lavdov-euq deuq-anr,
\q1 Lafpov povkhof naeq-eu garkawv, nga’maf-euq maeqshi,
\q1 Tsawrjeuq tsawrca deuq-anr bisiq-awq.
\b
\q1
\v 11 Kuv-anr bidawv-euq deuq manr-eu tersar nawr jawr-eu gar bi larkeuv-awq.
\q1 Huiq-awr manr-eu nawq-euq baoq-anr ghoe-awr,
\q1 Yashir mae laer bi dartsaev taq-euq deuq-anr bidzeur-ir-awq.
\q1
\v 12 Sanqpaq Miqyaer-or! Nga’maf-euq dawqpae jawr-eu deuq-euq bawkhanr-anr keuvni,
\q1 Nawq-anr ngaeqdoer-euq jeq yur-awr,
\q1 Aqyawf maf-anr shif myav byan’ni janrkhof naeq-awq.
\q1
\v 13 Khoerngae, nawq-euq daega-anr jawr-eu yawr,
\q1 Nawq-euq tsawrhaq pyeuf-eu nga’maf,
\q1 Nawq-euq guiqlanq-anr li-eu maqbawni jaceuq-awr,
\q1 Yawqzir navluf nawq-anr jaceuq-eu jeq bi mawryaf ma.
\c 80
\s1 Lavmuiqkhof Naeqlaf-awq!
\d Car-eu paw sheuqghae-eu aqyuif ghaq-anr bofnaeq-euq, Kapaf aryaev kawqsheu, Aqsav-euq sarkir cardawq
\q1
\v 1 Yawrmaf-anr sheuqghae-eu lof-aer Yorsaev-anr sheuqghae-awr,
\q1 Yawr bo-eu lof-aer Irsaqleqlav-anr bosav-eu ghaq-or,
\q1 Nga’maf-anr naqbawr ciqkhmr naeqlaf-awq.
\q1 Jeqlurbeq-euq yawkaq-anr jawrluf-eu ghaq-or,
\q1 Yawshaef byadov lef-awq.
\q1
\v 2 Erpaqleq, Beqyaqmiq hawr-eu Maqnarseq-euq maeqshi,
\q1 Nawq-euq ghaq bimawr-eu lafkhoer,
\q1 Oe-awr nga’maf-anr kakhof naeqle-awq.
\b
\q1
\v 3 Miqyaer-or! Nga’maf-anr lavmuiqkhof naeqlaf-awq.
\q1 Nga’maf kakhof-eu jeq za’ni, nawq-euq myavpyawq-anr nae,
\q1 Yawshaef bi byadov lef-awq!
\b
\q1
\v 4 Guirmaf-euq Miqyaer pyeuf-eu Ya’we Miqyaer-or!
\q1 Nawq-euq tsawrhaq guiqlanq shar-eu gar,
\q1 Nawr nuima aqmyan keuvni paer-eu laer ghae-eu le?
\q1
\v 5 Nawr, aqyawf maf-anr myavbir-euq dzar bidzaq-awr,
\q1 Aqyawf maf-anr myavbir ghawqmya’ni bidawr-euq mae.
\q1
\v 6 Nawr, nga’maf-anr, nga’maf-euq dawqpae jawr-eu deuq naeq-aer bi caedzaq naeqlaf-awr,
\q1 Nga’maf-anr muir-eu deuq, aqyawfmaf yawkaq uirluf-eu mae.
\b
\q1
\v 7 Guirmaf-euq Miqyaer-or! Nga’maf-anr lavmuiqkhof naeqlaf-awq.
\q1 Nga’maf kakhof-eu jeq za’ni, nawq-euq myavpyawq-anr nae yawshaef bi byadov lef-awq!
\b
\q1
\v 8 Nawr, Irjirtuv-anr nae aqgaf cirni tiq ni yurlaf-awr,
\q1 Nawr, aqcawq tsawrjeuq deuq-anr taedzae-awr,
\q1 Aqgaf cirni ka-euq mae.
\q1
\v 9 Nawr, aqgaf cirni-euq gharduq mirtsaq laeqhmq-awr,
\q1 Duqcir ghawqmanrni bi ka’nafghae ngae,
\q1 Mirkhanq khanqlanni uvbyan jir-euq mae.
\q1
\v 10 Bawduv khoer, gawqdur-anr gurba bakaq taq-awr,
\q1 Uqpyaq uqlaf deuq-aq, huiq-awr gor-eu shuqlir arbawr-anr uvtaeq taq-euq mae.
\q1
\v 11 Uqpyaq uqlaf deuq, iqmalavshav-anr keuvni, cawqjadov ghae-awr,
\q1 Lafmyav deuq lawrbaq-anr keuvni, cawqjakeuv taq-euq mae.
\q1
\v 12 Aqgaf yar-euq garma-anr khar cantsaev-eu deuq, arsiq bipyav paq-aer,
\q1 Nawr aqjeq mirnae, mrjawq taq-euq yarkmr-anr ngawqpyav-euq le?
\q1
\v 13 Yarsaq-euq zafteq deuq, aqgaf bawduv-euq duqcir boeqlaev-awr,
\q1 Daega-anr gav-eu bawrtsanq-euq jeqzaq deuq, aqgaf dzaqjir-eu mae.
\b
\q1
\v 14 Guirmaf-euq Miqyaer-or! Shar ma!
\q1 Nga’maf-anr lavmuiqkhof naeqlaf-awq.
\q1 Mq-euq khoertav nae nga’maf-anr hawka lef-awr,
\q1 Hawmawr-awr, aqgaf yarkmr heukmr-anr hawle-awq.
\q1
\v 15 Nawq-euq armar laf nae kataq-euq aqgaf yarkmr hawr-eu,
\q1 Nawq-euq gharduq ghaq bikhav-euq lafmyav-anr hawle-awq.
\q1
\v 16 Aqgaf cirni bi coerdzae-awr, miqdzaq nae bi keuqpuiv-euq mae.
\q1 Nawq-euq myavpyawq mrzanr ngae, aqyawfmaf cawv-ir-eu mae.
\q1
\v 17 Nawq-euq aqlaf, nawq-euq armar paw jawr-euq ghaq-euq khoertav bijav-awr;
\q1 Nawq-euq gharduq ghaq bikhav-euq tsawrhaqzaq-euq khoertav bijav-awq.
\q1
\v 18 Khoernar-aq, nga’maf, nawq-anr narkhan maqpar ciqpyawrnaeq ma.
\q1 Nga’maf-anr lavdaef naeqlaf-awq.
\q1 Nga’maf, nawq-euq tsawrmyanr-anr kur ma.
\b
\q1
\v 19 Guirmaf-euq Miqyaer pyeuf-eu Ya’we Miqyaer-or,
\q1 Nga’maf-anr lavmuiqkhof naeqlaf-awq.
\q1 Nga’maf kakhof-eu jeq za’ni,
\q1 Nawq-euq myavpyawq-anr nae yawshaef bi byadov lef-awq!
\c 81
\s1 Irsaqleqlav Tsawrhaq-or, Narhaq-awq
\d Car-eu paw sheuqghae-eu aqyuif ghaq-anr bofnaeq-euq, Giqtir\f + \fr 81:0 \fk Giqtir \ft Car-eu paw zmq-eu dawq tiq dawq, Gav tsawrjeuq-euq kawqsheu mae.\f* kawqsheu, Aqsav-euq cardawq
\q1
\v 1 Aqdui-euq ghaq pyeuf-eu Miqyaer-anr,
\q1 Tersar yawkhav-aer carnaeq-awq.
\q1 Yaqkov-euq Miqyaer-anr laqkhaq caer-eu lafkhoer gurgaq-awq.
\q1
\v 2 Cardawq cardov laf-awr caexlaer civ-awq.
\q1 Narhaq muiq paq-aer deur-mq diq-awr bawqlaw baw-awq.
\q1
\v 3 Bala lashuif tsaeqlar ngae, lalov lovlar ngae hawr-eu,
\q1 Yawbui bui-eu arnan-anr darhae baw-awq.
\q1
\v 4 Aqjeq mirnae aernar-aq,
\q1 Heu-aq, Irsaqleqlav-euq zanrtaq khoftaq mae.
\q1 Yaqkov-euq Miqyaer nae biftaq-euq zanrdawq mae.
\q1
\v 5 Aqyawf nae Yorsaev-euq lafkhoer dawqdzawr lof-aer bifyaf-euq mae.
\q1 Aqyawf, Irjirtuv-anr cantsaev ghaeluf ngae,
\q1 Ngar maq ghovshaw nya-eu dawqngaeq dawqbav yagaq-euq ma.
\b
\q1
\v 6 “Ngar, aqyawf-euq bafpu-anr darluf-eu khavbaev yurdzae naeq-awr;
\q1 Aqyawf-euq aqlaf-anr nae, khavpuq yurdov naeq-euq ma.
\q1
\v 7 Nawr, gardzaq garkawv-euq lafkhoer kur ngae,
\q1 Ngar, nawq-anr bibuq-ir-euq ma.
\q1 Ngar, zaftaq-euq jawrduq mqjeq-euq lafkhoer nae,
\q1 Nawq-anr ngaeqkhof-euq ma.
\q1 Ngar, nawq-anr Maqlirbaq lawrgawv-euq dawqpae tsermr haw-euq ma.
\qs Sela.\qs*
\q1
\v 8 “Ngaq-euq tsawrhaq-or! Narhaq sher-eq.
\q1 Ngar, nawq-anr aernoeqnaeq nyar!
\q1 Irsaqleqlav-or! Nawr, ngaq-euq dawq-anr bi narhaqmawf mir-a!
\q1
\v 9 Nawmaf-euq ghanrcae, aqcawq-euq miqyaer taqbi javlar.
\q1 Nawmaf, aqcawq-euq miqyaer-anr uqduq khawf taqtanq.
\q1
\v 10 Ngar-aq, nawmaf-euq Miqyaer pyeuf-eu Ya’we Miqyaer ma.
\q1 Nawmaf-anr Irjirtuv-anr nae sheuqdov laf-euq ghaq ma.
\q1 Nawmaf-euq khaqmae mrnga-awq,
\q1 Ngar, nawmaf-anr bidzaq bi dawrdaev ma.
\b
\q1
\v 11 “Aerkhawf, ngaq-euq tsawrhaq, ngaq-euq tersar-anr maq narhaq-a.
\q1 Irsaqleqlav, ngaq-anr tiqpawf-iq maq geufnaeq laf-a.
\q1
\v 12 Khoermirnae, ngar, aqyawfmaf nuima ghanr-eu lof-aer bidaef-awr;
\q1 Aqyawf ha-euq maeqbawq kharjav-eu lof-aer bican-euq ma.
\q1
\v 13 “Or, ngaq-euq tsawrhaq, ngaq-anr narhaq naeqlaf lawnmr-aq,
\q1 Irsaqleqlav, ngaq-euq garma-anr can-eu lawnmr-aq!
\q1
\v 14 Ghawqmyanr maqghae-aer,
\q1 Ngar, aqyawf maf-anr muir-eu deuq-anr zuivghaq-awr,
\q1 Ngaq-euq aqlaf bafpyawr-awr,
\q1 Aqyawf maf-anr caelar-eu deuq-anr deuvghaq ma.
\q1
\v 15 Ya’we Miqyaer-anr byae-eu deuq, awbyav-eu janrgeuf taef-a.
\q1 Aerkhawf, aqyawfmaf yadaq-eu jeq,
\q1 Mqmaq maqbyav yarzir yadaq taef-a.
\q1
\v 16 Aqyawf, aqyawf maf-anr muiq duidui-eu dzaqla ghovcaer bidzaq-awr,
\q1 Ngar, nawmaf-anr logur-euq byaquir tiqdaev bidawr ma.”
\c 82
\s1 Shaqzaq-anr Hawpir Naeq-awq
\d Aqsav-euq cardawq
\q1
\v 1 Miqyaer, ghaq khav-eu deuq uiqler taq-awr jawr-eu gar yawf-awr,
\q1 Aqyawf, miqyaer deuq-euq ghanrcae yarkhaq dar-awr aer-eu;
\q1
\v 2 “Nawmaf, zaqhuiq zaqnyir tser-awr tsawrcawv paw pyawq-awr,
\q1 Maqdawr maqtsaq-eu lafkhoer aqmyan keuvni,
\q1 Yarkhaq dar-eu laer ghae-eu le?
\qs Sela.\qs*
\q1
\v 3 Irshaqzaq hawr-eu aqda maqbaw-eu deuq-anr hawpir naeq-awq.
\q1 Shaqzaq zanqzaq hawr-eu shaqzanq daqluf-eu deuq-anr,
\q1 Dawr-awr tsaq-eu jeq janrnaeq-awq.
\q1
\v 4 Irshaqzaq hawr-eu shaqzaq zanqzaq-anr kakhof-awr,
\q1 Tsawrcawv-euq aqlaf-anr nae bibuq-ir-awq.”
\b
\q1
\v 5 Aqyawfmaf maq siqnya-aer, aqyawfmaf maq ghovshaw nya’ni,
\q1 Aqyawfmaf, yawzanr-euq lafkhoer canluf-eu mae.
\q1 Mirtsaq-euq dawqpaeq duqpur dawqtawvluf maqzif-a.
\b
\q1
\v 6 Ngar aer-eu, “Nawmaf-aq, miqyaer deuq mae.
\q1 Nawmaf yawqghaq navluf gor duidui-eu ghaq-euq zaqdeuq taef mae.
\q1
\v 7 Aerkhawf, nawmaf, tsawrhaqzaq lof-aer yashir-awr,
\q1 Mirtsaq-euq dzoeqda tiq ghaq lof-aer yacoq-ir taef-a.”
\b
\q1
\v 8 Miqyaer-or! Tur-awr, mirtsaq-anr yarkhaq dar-awq.
\q1 Aqjeq mirnae aernar-aq,
\q1 Tsawrjeuq dawqtawvluf nawq-euq jeqbir mae.
\c 83
\s1 Muir-eu Deuq-anr Lavtsoeq-awq
\d Aqsav-euq dawqcar cardawq
\q1
\v 1 Miqyaer-or! Maqngaeqni taqjawr naeqlaf!
\q1 Maqngaeq maqtmrni taqjawr naeqlaf.
\q1 Miqyaer-or! Ciqcurni taqghae naeqlaf!
\q1
\v 2 Aqjeq mirnae aernar-aq, hawsher-eq,
\q1 Nawq-anr muir-eu deuq luiqgha lar-awr,
\q1 Nawq-anr byae-eu deuq,
\q1 Aqyawf maf-euq uqduq bafdir laf-euq mae.
\q1
\v 3 Aqyawfmaf, nawq-euq tsawrhaq-anr,
\q1 Yawganr zmq-awr muir-eu laer tovluf-awr,
\q1 Nawr hawpir-eu deuq-anr, muir-eu laer gagm-awr,
\q1 Maeqbawq mrluf-eu mae.
\q1
\v 4 Aqyawfmaf aer-eu, “Lar-awq, aqduimaf,
\q1 Aqyawf maf-anr tsawrjeuq maqbi pyeufni deuvtsaevdzae ma.
\q1 Irsaqleqlav-euq tsawrmyanr taqpar bi noeqkeuv law.”
\q1
\v 5 Aqyawfmaf nuima tiqgar taf-eu lafkhoer,
\q1 Tiqkawv lof-aer maeqbawq mr-awr,
\q1 Aqyawfmaf, nawq-anr muir-eu gharduq sarjax dzaqtaq-euq mae.
\q1
\v 6 Heudeuq-euq saeqghawv;
\q1 Eqdoq hawr-eu Irshaqmeqlar, Mawrbav hawr-eu Haqgaqlar,
\q1
\v 7 Geqbaqlav, Aqmoq hawr-eu Aqmaqlaer,
\q1 Pirlirtiv hawr-eu Durlu mirtsaq-anr jawr-eu deuq,
\q1
\v 8 Aqshurliv khawf, aqyawfmaf naeq-aer gmle-awr,
\q1 Lawrtaq-euq zaqdeuq uvdeuq-euq ghaq pyeuf-eu mae.
\qs Sela.\qs*
\b
\q1
\v 9 Nawq nae Mirdiqyaq-anr janrnaeq-euq lof-aer,
\q1 Girshoq lawrbaq-euq dawqpae,
\q1 Sirseqlar hawr-eu Yaqbiq-anr janrnaeq-euq lof-aer,
\q1 Aqyawf maf-anr janrnaeq-awq.
\q1
\v 10 Aqyawfmaf, Eqdawqlav mirtsaq-anr yacawv-ir-awr,
\q1 Mirtsaq-anr biqdzae-euq javguv javmeuq pyeuflar-euq mae.
\q1
\v 11 Aqyawf maf-euq tsawrhuiq tsawrma deuq-anr,
\q1 Orleqbav hawr-eu Zerbav-anr janrnaeq-euq lof-aer janrnaeq-awq.
\q1 Aqyawf maf-euq dzoeqda dawqtawv luf-anr, Zeqban hawr-eu
\q1 Zaqlaqmurnaq-anr janrnaeq-euq lof-aer janrnaeq-awq.
\q1
\v 12 Aqyawfmaf aer-eu, “Miqyaer-euq jawrduq,
\q1 Aqdui-euq myawqganq pyeuflarni yurgeuf ma.”
\b
\q1
\v 13 Ngaq-euq Miqyaer-or! Aqyawf maf-anr,
\q1 Laerzeuv nae bi byavdzae-euq khaqlaer lof-aer bidur-awr,
\q1 Jaqlaer nae bi bawdzae-euq khaqpuiq-anr bidur-awq.
\q1
\v 14 Arbawr yarsaq-anr miqdzaq puiv-eu lof-aer hawr-eu,
\q1 Gawqjawq-anr miqdzaq dofler-awr miqlmr nyaev-eu lof-aer,
\q1
\v 15 Nawq-euq mqjeq jaqlaer nae aqyawf maf-anr tae-awr;
\q1 Nawq-euq jaqlaer laerma nae aqyawf maf-anr lavguv naeq-awq.
\q1
\v 16 Ya’we Miqyaer-or! Aqyawfmaf, nawq-euq tsawrmyanr-anr povni;
\q1 Aqyawf maf-euq myavpyawq tiqpawf-iq maqjavni, daq biga-ir-awq.
\q1
\v 17 Aqyawfmaf li-eu maqbawni ghaq bibaq-awr,
\q1 Yawbanq yawlanr-aer pyeuf-ir luf-ur.
\q1 Aqyawfmaf daqga-ir-awr cawv-ir luf-ur.
\q1
\v 18 Nawr tiq ghaq taef-aer Ya’we Miqyaer laer kur-eu ghaq-aq,
\q1 Mirtsaq dawqtawv luf-euq khoertav nae,
\q1 Gor duidui-eu ghaq pyeuf-eu garkawv,
\q1 Aqyawf maf-anr siqnyaler luf-ur.
\c 84
\s1 Jawrmuiq-eu Miqyaer-euq Nymr
\d Car-eu paw sheuqghae-eu aqyuif ghaq-anr bofnaeq-euq, Giqtir\f + \fr 84:0 \fk Giqtir \ft Car-eu paw zmq-eu dawq tiq dawq, Gav tsawrjeuq-euq kawqsheu mae.\f* kawqsheu, Korlav-euq zaqyo deuq-euq cardawq
\q1
\v 1 Guirmaf-euq Ya’we Miqyaer-or;
\q1 Nawq-euq saqpar saeqghawv arnavni hawmuiq-eu nga!
\q1
\v 2 Ya’we Miqyaer-euq nymr-euq povka jawrler mawfsaef-awr,
\q1 Ngaq-euq nuima saflar ngeurdzaeq myafler paq-aer ghae nya.
\q1 Ngaq-euq nuima hawr-eu shiqshaq,
\q1 Daefluf-eu Miqyaer-anr kurluf-eu ma.
\b
\q1
\v 3 Jartseuv nymr povmawr-awr,
\q1 Jawfjirjawfghaf khawf, aqyawf-euq gharduq banq povza-awr,
\q1 Yawqha-euq zaq biyuf-eu banq bawlar-euq mae.
\q1 Ngaq-euq Sanqpaq hawr-eu ngaq-euq Miqyaer pyeuf-eu,
\q1 Guirmaf-euq Ya’we Miqyaer-or,
\q1 Aqyawfmaf, nawq-euq lawrduq-euq dawqpae jawr-eu mae.
\q1
\v 4 Nawq-euq nymr-euq lafkhoer jawr-eu tsawrhaq-aq,
\q1 Guiqlanq huiq-eu mae. Aqyawfmaf, nawq-anr jaceuq luf-a siq.
\qs Sela.\qs*
\b
\q1
\v 5 Guiqlanq povgeuf-eu laer garma dov-ir-eu nuima anr-awr,
\q1 Nawq-euq lafkhoer ghaq ghoe-eu tsawrhaq-aq, guiqlanqhuiq taef-a.
\q1
\v 6 Aqyawfmaf Baqkaq\f + \fr 84:6 \fk Baqkaq \ft Heudawq-aq, ‘Ngoer-eu’ laer aermawf-eu mae.\f* ghaqlawq-anr cantsaev ngae,
\q1 Cuq jav-eu jawrduq bi pyeuflar-awr,
\q1 Uqyaer yawbae banq-euq baqda’nae khawf,
\q1 Lan ghawqmya’ni javlar-euq mae.
\q1
\v 7 Aqyawfmaf maeqhu paw ngaeq-aer leghae nar-aq,
\q1 Ghaq ngaeq-aer anrdzaeq lar-awr;
\q1 Aqyawf ghaq aqyawf, Ziroq-euq lafkhoer Miqyaer-euq maeqshi ya lekeuv-euq mae.
\b
\q1
\v 8 Guirmaf-euq Miqyaer pyeuf-eu Ya’we Miqyaer-or,
\q1 Ngaq-euq guiqlanq shardawq-anr narhaq naeqlaf-awq.
\q1 Yaqkov-euq Miqyaer-or! Naqbawr ciqkhmr naeqlaf-awq.
\qs Sela.\qs*
\q1
\v 9 Miqyaer-or! Nga’maf-euq daeqdaqduq-anr hawsher-eq!
\q1 Nawq nae tsaqtsov-euq ghaq-euq myavpyawq-anr hawcawq naeq-awq.
\b
\q1
\v 10 Nawq-euq nymr-euq povka tiq nan jawr-eu-aq,
\q1 Nuigar 1,000 nan jawr-eu navmaqtser poeq nya.
\q1 Tsawrcawv-euq saeqghawv-euq lafkhoer jawr-eu navmaqtser,
\q1 Miqyaer-euq nymr-euq ghovkhaeq-anr yawf-awr lof-eu-aq,
\q1 Ngar nuikhanr shirdzaeq ma.
\q1
\v 11 Aqjeq mirnae aernar-aq, Miqyaer pyeuf-eu Ya’we Miqyaer-aq,
\q1 Nanrma hawr-eu daeqdaqduq pyeuf-eu mae.
\q1 Ya’we Miqyaer, guiqlanq yawdzanr hawr-eu,
\q1 Yawshaef khanqsaer bif-awr;
\q1 Aqyawf dawrcoeni can-eu deuq-anr,
\q1 Yawmuiq jeq maqbif-aer maqghae-a.
\q1
\v 12 Guirmaf-euq Ya’we Miqyaer-or!
\q1 Nawq-anr ghoe-eu tsawrhaq-aq, guiqlanq huiq-eu mae.
\c 85
\s1 Lavmuiqkhof Naeqlaf-awq
\d Car-eu paw sheuqghae-eu aqyuif ghaq-anr bofnaeq-euq, Korlav-euq zaqyo deuq-euq cardawq
\q1
\v 1 Ya’we Miqyaer-or! Nawr, nawq-euq mirkhanq-anr ghoer mr-euq mae.
\q1 Nawr, aqcawq nae bi nyaefgeuf-euq Yaqkov-anr sheuqkhof naeqlaf-euq mae.
\q1
\v 2 Nawr, nawq-euq tsawrhaq-euq yawlaeq yawca-euq iqbax-anr pyaeqnaeq-awr;
\q1 Nawr, aqyawf maf-euq iqbax dawqtawv luf-anr daeqkaq naeq-euq mae.
\qs Sela.\qs*
\q1
\v 3 Nawr nuima paer-eu dawqtawvluf bibyov-ir-awr;
\q1 Nawr nuima yawkhav-aer paer duidui-eu jeq-anr narkhan ciqpyawr-euq mae.
\b
\q1
\v 4 Nga’maf-anr kakhof-eu ghaq pyeuf-eu Miqyaer-or!
\q1 Nga’maf-anr lavmuiqkhof naeqlaf-awq.
\q1 Nawr, nga’maf-anr nuima paer-eu jeq bibyov-ir naeqlaf-awq.
\q1
\v 5 Nawr, nga’maf-anr li-eu maqbawni nuima paer-eu laer ghae-eu le lor?
\q1 Nawq-euq nuipaer yawqzir navluf-anr bi cantae ghae-eu laer ghae-eu le laq?
\q1
\v 6 Nawq-euq tsawrhaq, nawq-euq lafkhoer laqkhaqcaer larni;
\q1 Nawr, nga’maf-anr tiq pov maqpar lavdaef naeqlaf-eu laer ma laq?
\q1
\v 7 Ya’we Miqyaer-or! Nawq-euq ghawqshaq gaq-eu jeq-anr bimawr naeqlaf-awr;
\q1 Nawq-euq kakhof-eu jeq bi keuvle naeqlaf-awq.
\b
\q1
\v 8 Ngar, Ya’we Miqyaer pyeuf-eu Miqyaer, dawq ngaeq-eu gar narhaq ma.
\q1 Aqjeq mirnae aernar-aq, aqyawf, aqyawf-euq tsawrhaq,
\q1 Hawr-eu aqyawf-euq tsawrshawr deuq-anr,
\q1 Nuisar zalar-eu jeq ngaeq taef-a.
\q1 Aerkhawf, aqyawfmaf nae aqdzawq argan gan-euq gar taqbi ghofkhof-ir.
\q1
\v 9 Aqdui-euq mirkhanq-euq lafkhoer yawshaef khanqsaer javni;
\q1 Aqyawf-anr guv-eu deuq-euq dawqpae,
\q1 Aqyawf-euq kakhof-eu jeq aqdir javluf-eu mae.
\b
\q1
\v 10 Ghawqshaq gaq-eu jeq hawr-eu yawtsaq yawdawr jeq tanqdzoer-awr,
\q1 Tsaq-awr dawr-eu jeq hawr-eu nuisar of-eu jeq maeqsaw saw-euq mae.
\q1
\v 11 Yawtsaq yawdawr jeq, mirtsaq-anr nae tanqdov laf-awr,
\q1 Tsaq-awr dawr-eu jeq, mq-anr nae hawkalef taef-a.
\q1
\v 12 Ya’we Miqyaer, yawmuiq jeq bifnaeqlaf taef-a.
\q1 Aqdui-euq mirkhanq bawle zale taef-a.
\q1
\v 13 Aqyawf-euq maeqhu tsaq-awr dawr-eu jeq candov ghae-awr;
\q1 Aqyawf nae ciq-euq kuirtof, aqdui-euq cankawv bi pyeuflar taef-a.
\c 86
\s1 Nawq-anr Tiqghaq-iq Maqdur-a
\d Daqbir-euq guiqlanq shardawq
\q1
\v 1 Ya’we Miqyaer-or! Nawq-euq naqbawr ciqkhmr lef-awr,
\q1 Ngaq-anr narhaq naeqlaf-awq.
\q1 Aqjeq mirnae aernar-aq,
\q1 Ngar-aq, shaqzaq zanqzaq pyeuf-eu irshaqzaq ma.
\q1
\v 2 Ngar, yawshawr mirnae, ngaq-euq daefzir hawlanr naeqlaf-awq.
\q1 Nawr-aq, ngaq-euq Miqyaer mae.
\q1 Nawq-anr ghoe-eu, nawq-euq kuirlaf zaqkhav-anr,
\q1 Bibuq-ir naeqlaf-awq.
\q1
\v 3 Sanqpaq Miqyaer-or! Ngar nan’ga-i nawq-anr gurgaq luf-eu mirnae,
\q1 Ngaq-anr ghawqshaq gaqnaeq laf-awq.
\q1
\v 4 Sanqpaq Miqyaer-or! Ngar, ngaq-euq nuima saflar,
\q1 Nawq-anr ciqnaeq-eu mirnae;
\q1 Nawq-euq kuirlaf zaqkhav-euq nuima saflar-anr,
\q1 Laqkhaq bicaer naeqlaf-awq.
\q1
\v 5 Aqjeq mirnae aernar-aq, Sanqpaq Miqyaer-or,
\q1 Nawr-aq, yawmuiq mae.
\q1 Nawq-anr kur-eu tsawrhaq dawqtawv luf-anr,
\q1 Ghawqshaq gaq-eu jeq byan-awr, aqmyanluf iqbax pyaeq-eu mae.
\q1
\v 6 Ya’we Miqyaer-or! Ngaq-euq guiqlanq shardawq-anr,
\q1 Naqbawr ciqkhmr naeqlaf-awq.
\q1 Ngar tanqshar-eu tersar-anr narhaq naeqlaf-awq.
\q1
\v 7 Nawr, ngaq-anr narhaq naeqlaf-eu mirnae,
\q1 Ngar, gardzaq garkawv ya’mawr-eu arnan keuvle ngae,
\q1 Nawq-anr kur ma.
\b
\q1
\v 8 Sanqpaq Miqyaer-or! Miqyaer nuideuq-euq lafkhoer,
\q1 Nawq-anr tiqghaq-iq maqdur-a.
\q1 Nawq nae gar mrtaq-euq lof-aer, tiqghaq-iq maq mrtaq-aq.
\q1
\v 9 Sanqpaq Miqyaer-or! Nawq nae baetaq-euq tsawrjeuq dawqtawvluf,
\q1 Nawq-euq maeqshi lar-awr uqduq tanqlar taef-a.
\q1 Nawq-euq tsawrmyanr-anr ciqhuiq taef-a.
\q1
\v 10 Aqjeq mirnae aernar-aq,
\q1 Nawr-aq, huiq-awr zanqler paq-aer ghae-eu jeq mrnya-eu mae.
\q1 Nawr tiq ghaq taef-aer Miqyaer pyeuf-eu mae.
\q1
\v 11 Ya’we Miqyaer-or! Ngaq-anr nawq-euq garma maeqnaeq laf-awq.
\q1 Ngar, nawq-euq yawtsaq yawdawr-euq lafkhoer can ma.
\q1 Ngar, nawq-euq tsawrmyanr-anr guvnya’ni,
\q1 Ngaq-euq nuima yavuiq naeqlaf-awq.
\q1
\v 12 Ngaq-euq Miqyaer pyeuf-eu Sanqpaq Miqyaer-or!
\q1 Ngaq-euq nuima dawqtawvluf nae,
\q1 Ngar, nawq-anr ciqhuiq ciqmanr ma.
\q1 Arsaq saq-eu maqbawni, ngar, nawq-euq tsawrmyanr-anr jaceuq ma.
\q1
\v 13 Aqjeq mirnae aernar-aq,
\q1 Nawr, ngaq-anr ghawqshaq gaq-eu jeq zawr huiq-eu mae.
\q1 Nawr, ngaq-euq nuima saflar-anr,
\q1 Naf-eu shiqbuir lanma-anr nae bibuq-ir naeqlaf-euq mae.
\b
\q1
\v 14 Miqyaer-or! Nuima huiq-eu tsawrhaq tsawqtur-awr,
\q1 Ngaq-anr caelar luf-eu mae.
\q1 Coeqler deuqler paq-aer mr-eu baqmaf,
\q1 Ngaq-anr saef-eu laer povluf-eu mae.
\q1 Aqyawf maf-euq maeqshi, nawq-anr maqbi jawr-a.
\q1
\v 15 Aerkhawf, Sanqpaq Miqyaer-or,
\q1 Nawr-aq, ghoer-awr gaq-eu jeq hawr-eu guiqlanq yawdzanr byan-awr,
\q1 Nuinoeq ghawqmanrni noeqnya-eu uqtaf;
\q1 Yawtsaq yawdawr hawr-eu,
\q1 Ghawqshaq gaq-eu jeq byan-eu Miqyaer mae.
\q1
\v 16 Ngar jawr-eu paw ciqpyawr naeqlaf-awr,
\q1 Ngaq-anr ghawqshaq gaqnaeq laf-awq!
\q1 Nawq-euq kuirlaf zaqkhav-anr nawq-euq ghaq bifnaeq laf-awr;
\q1 Nawq-euq aqbur zaqkhav-euq zaqyo-anr bibuq-ir naeqlaf-awq.
\q1
\v 17 Ya’we Miqyaer-or! Nawr, ngaq-anr cawba-awr,
\q1 Nuima lavsar naeqlaf-euq mirnae,
\q1 Ngaq-anr byae-eu deuq ya’mawr-awr daqga-ir paq-aer;
\q1 Ngaq-anr bisiq bimawr-eu yawmuiq jeq bimawr naeqlaf-awq.
\c 87
\s1 Ziroq-euq Yawshaef Khanqsaer
\d Korlav-euq zaqyo deuq-euq dawqcar cardawq
\q1
\v 1 Aqyawf-euq dawqpaeq duqpur-aq,
\q1 Shawr-eu gawqjawq-euq lafkhoer jav-eu mae.
\q1
\v 2 Yaqkov-euq jawrduq dawqtawvluf navmaqtser,
\q1 Ya’we Miqyaer, Ziroq-euq ghovkhaeq-anr gaq-eu mae.
\q1
\v 3 Miqyaer-euq meuq-or,
\q1 Nawq-euq khanqsaer huiq-eu ghawqmya jeq-anr aqcawq ja-eu mae.
\qs Sela.\qs*
\b
\q1
\v 4 “Ngaq-anr siqnya-eu deuq-anr,
\q1 Laqhar hawr-eu Baqburloq-euq garkawv ngaeqkeuv naeq-awr;
\q1 Hawde-eq, Eqtiqorpir, Durlu hawr-eu Pirlirtiv-or,
\q1 ‘Heughaq-aq, khoergar daefle-euq mae’ laer aer taef-a.”
\b
\q1
\v 5 Ziroq meuq-anr tafler-awr heulof-aer aer taef-a.
\q1 “Heughaq khawf, khoerghaq khawf, Ziroq-euq lafkhoer daefle-euq mae.”
\q1 Gor duidui-eu ghaq, aqyawfghaq meuq heumeuq-anr lavzif taef-a.
\q1
\v 6 Ya’we Miqyaer, tsawrhaqzaq-euq tsawrmyanr dawv ngae,
\q1 “Heughaq-aq, khoergar daefle-euq mae” laer boftaq taef-a.
\qs Sela.\qs*
\b
\q1
\v 7 Car-eu deuq hawr-eu garnyae nyae-eu deuq khawf aer-eu,
\q1 “Ngaq-euq cuq dawqtawvluf, nawq-euq lafkhoer jav-eu ma.”
\c 88
\s1 Miqyaer-or, Aqjeq Mirnae?
\d Car-eu paw sheuqghae-eu aqyuif ghaq-anr bofnaeq-euq, Maqhaqlar Leqaqnawr\f + \fr 88:0 \fk Maqhaqlar Leqaqnawr \ft Car-eu paw-euq dawq tiq dawq, kawqsheu tiqjeq-anr aermawf-eu mae.\f* kawqsheu, Eqzaqhar tsawrhaq Heqma-euq Maqsaqkir\f + \fr 88:0 \fk Maqsaqkir \ft Car-eu paw-euq dawq, dzardziv dziv-eu laer aermawf-eu mae.\f*, Korlav-euq zaqyo deuq-euq dawqcar cardawq
\q1
\v 1 Ngaq-anr kakhof-eu Miqyaer pyeuf-eu Ya’we Miqyaer-or!
\q1 Ngar, nawq-euq maeqshi, uqcif nan’ghanr gurluf-eu ma.
\q1
\v 2 Nawq-euq naqbawr, ngar gur-eu gar ciqkhmr naeqlaf-awr;
\q1 Ngaq-euq guiqlanq shardawq,
\q1 Nawq-euq maeqshi bi larkeuv naeqlaf-awq.
\b
\q1
\v 3 Aqjeq mirnae aernar-aq, ngaq-anr gardzaq garkawv tiqbyanni keuvle taq-awr;
\q1 Ngaq-euq daefzir lmqbymr-euq dawqpae keuv-ir shaw-iq mir-a.
\q1
\v 4 Aqcawq, ngaq-anr duqkhanq-anr irluf-eu deuq naeq-aer sawxkeuq naeqlaf-awr,
\q1 Ngar, ghaq maqanr-eu tsawrhaq-anr dur-eu mir-a.
\q1
\v 5 Bisaef-awr lmqbymr-euq lafkhoer galuf-eu lof-aer,
\q1 Shirdzeur-euq tsawrhaq-euq ghanrcae bi byaerdzae taq-euq lof-aer dur-awr;
\q1 Nawr tiqjawr-iq maqpar noeqkeuv-eu,
\q1 Nawq-euq aqlaf-anr nae deuvtsaev dzae-euq deuq-anr khawf dur mir-a.
\q1
\v 6 Nawr, ngaq-anr naf duidui-eu duqkhanq-euq lafkhoer,
\q1 Zanrtsuini ghae-eu yawnaf-anr biga naeqlaf-euq mae.
\q1
\v 7 Nawr nuima paer-eu jeq ngaq-euq khoertav kansuixni javluf-awr;
\q1 Nawq-euq irluv dawqtawvluf nae,
\q1 Ngaq-anr shaqzanq bi keuvle naeqlaf-euq mae.
\qs Sela.\qs*
\b
\q1
\v 8 Nawq nae ngar shuq-eu deuq, ngaq-anr nae garmanr kaq-eu gar bijawr-awr;
\q1 Aqyawfmaf, ngaq-anr nuidav davni, nawr janrnaeq laf-euq mae.
\q1 Ngar-aq, bi kaflanr taq-awr, maqpar dov-ir nya mir-a.
\q1
\v 9 Shaqzanq-euq baqda’nae, ngaq-euq myavnuiv maqpar ganr mir-a.
\q1 Ya’we Miqyaer-or! Yawqnan navluf, ngar, nawq-anr kurluf-awr;
\q1 Ngaq-euq aqlaf, nawq-anr cawqjalaf luf-eu ma.
\q1
\v 10 Nawr, shirdzeur-euq deuq-euq gharduq,
\q1 Zanqler paq-aer ghae-eu jeq bimawr-eu laer le laq?
\q1 Shirdzeur-euq deuq turlar-awr nawq-anr jaceuq taef-a lor?
\qs Sela.\qs*
\q1
\v 11 Nawq-euq ghoer-awr gaq-eu garkawv,
\q1 Lmqbymr-euq lafkhoer dawqdzawr mr taef-a laq?
\q1 Lavcawv-eu jawrduq-euq lafkhoer,
\q1 Nawr sarjax zif-eu garkawv dawqdzawr mr taef-a lor?
\q1
\v 12 Zanrtsuini ghae-eu lafkhoer,
\q1 Nawq-euq zanqler paq-aer ghae-eu garkawv siqler taef-a laq?
\q1 Ngaercoer-eu mirkhanq-euq lafkhoer,
\q1 Nawq-euq tsaq-awr dawr-eu garkawv siqler taef-a lor?
\b
\q1
\v 13 Aerkhawf, Ya’we Miqyaer-or!
\q1 Ngar, nawq-anr gurgaq-eu ma.
\q1 Uqshawq paw, ngaq-euq guiqlanq shardawq, nawr jawr-eu gar bilar ma.
\q1
\v 14 Ya’we Miqyaer-or,
\q1 Aqjeq mirnae, nawr, ngaq-euq nuima saflar-anr taedzae naeqlaf-eu le?
\q1 Aqjeq mirnae, nawq-euq myavpyawq, ngaq-anr nae ciqzaf-eu le?
\q1
\v 15 Ngar zaqguq ngae nae, shaq-awr zanq-eu jeq-anr,
\q1 Shirtaw taeqni daq-euq ma.
\q1 Ngar, nawq-euq guvlar paq-aer ghae-eu jeq-anr daq-awr,
\q1 Ngar nuima cawvsaef mir-a.
\q1
\v 16 Nawr nuima yawkhav-aer paer-eu jeq,
\q1 Ngaq-euq khoertav tanqdavlef taq-awr;
\q1 Nawq-euq guvlar paq-aer ghae-eu jeq,
\q1 Ngaq-anr deuvtsaevdzae naeqlaf-euq mae.
\q1
\v 17 Heudeuq, nan’ga-i ircuf lof-aer, ngaq-euq tiqjawq oeluf-awr,
\q1 Yawqpaw navluf danqpymqjir taq-euq mae.
\q1
\v 18 Nawq nae ngar gaq-eu tsawrhaq hawr-eu cawq,
\q1 Ngaq-anr nae garmanr kaq-eu gar bijawr-euq mirnae,
\q1 Zanrtsuini ghae-eu jeq taef-aer, ngar shuq-eu cawq pyeuflar-euq mae.
\c 89
\s1 Aqmyan Keuvni Bishaq-eu Laer Le?
\d Erzaqlaq tsawrhaq Erdaqnaq-euq Maqsaqkir\f + \fr 89:0 \fk Maqsaqkir \ft Car-eu paw-euq dawq, dzardziv dziv-eu laer aermawf-eu mae.\f*
\q1
\v 1 Ngar, li-eu maqbawni, Ya’we Miqyaer-euq ghawqshaq gaq-eu garkawv car ma.
\q1 Ngar, ngaq-euq khaqmae nae, nawq-euq sarjax zif-eu garkawv,
\q1 Yawqzir navluf-anr bisiqni dzawrgaq ma.
\q1
\v 2 Ngar heulof-aer aer-euq ma,
\q1 “Ghawqshaq gaq-eu jeq li-eu maqbawni tsovzif-awr;
\q1 Nawq-euq sarjax zif-eu jeq,
\q1 Nawq nae mq-euq khoertav lavzif taq-euq mae.”
\b
\q1
\v 3 “Ngar, ngaq nae tserdov-euq ghaq naeq-aer,
\q1 Dawqma sarjax dzaqtaq-euq ma.
\q1 Ngar, ngaq-euq kuirlaf zaqkhav Daqbir-anr kamqnaeq-euq ma.
\q1
\v 4 ‘Ngar, nawq-euq aryoeq, li-eu maqbawni lavzif-awr;
\q1 Nawq-euq nuirmanq, yawqzir navluf-euq gharduq janrtaq ma.’ ”
\qs Sela.\qs*
\b
\q1
\v 5 Ya’we Miqyaer-or,
\q1 Mqdeuq, nawq-euq zanqler paq-aer ghae-eu garkawv jaceuq-awr;
\q1 Tsawrshawr deuq uiqler taq-awr jawr ngae,
\q1 Nawq-euq sarjax zif-eu garkawv khawf jaceuq taef-a.
\q1
\v 6 Mq-euq khoertav,
\q1 Ya’we Miqyaer-anr ciqcaev nya-eu aqsur ghaq jawr-eu la?
\q1 Ghaq anr-eu deuq-euq zaqdeuq,
\q1 Ya’we Miqyaer-anr dur-eu aqsur ghaq jawr-eu la?
\q1
\v 7 Tsawrshawr deuq uiqler taq-awr jawr-eu lafkhoer,
\q1 Miqyaer-anr yawkhav-aer yaguv-eu mae.
\q1 Aqyawf-euq tiqjawq jawr-eu deuq dawqtawvluf yawzeu yabaw-eu mae.
\q1
\v 8 Guirmaf-euq Miqyaer pyeuf-eu Ya’we Miqyaer-or,
\q1 Nawr lof-aer ghaq khav-eu aqsur ghaq jawr-eu la?
\q1 Ya’we Miqyaer-or! Nawq-euq sarjax zif-eu jeq,
\q1 Nawq-euq tiqjawq javluf-eu mae.
\q1
\v 9 Nawr, tsawqpuq tsawqpar lar-eu iqmalavshav-anr uvlanr-awr,
\q1 Irluv dzae-eu tanqdavlaf ngae, nawr ciqcurni bighae-ir nya-eu mae.
\q1
\v 10 Nawr, bisaef-euq tiq ghaq-anr lof-aer,
\q1 Laqhar-anr diqpav diqshavjir naeq-euq mae.
\q1 Nawr, nawq-anr muir-eu deuq-anr,
\q1 Nawq-euq ghaq khav-eu lafdu nae taebyavjir naeq-euq mae.
\q1
\v 11 Mq-aq, nawq-euq mae. Mirtsaq khawf, nawq-euq mae.
\q1 Mirtsaq tanqkhawr hawr-eu mirtsaq-euq khoertav kharjawr kharjav-eu dawqtawvluf, nawq nae baetaq-euq mae.
\q1
\v 12 Mirtsaq lafov pyawq hawr-eu laftav pyawq bawni,
\q1 Nawq nae baetaq-euq mae.
\q1 Taqbor hawr-eu Heqlaqmoq gawqjawq,
\q1 Nawq-euq tsawrmyanr-euq lafkhoer laqkhaq caer-eu mae.
\q1
\v 13 Nawq-euq lafdu-aq, ghaq zawr khav-awr;
\q1 Nawq-euq aqlaf ghaq khav-awr, nawq-euq armar laf-aq, yawgor mae.
\q1
\v 14 Tsaq-awr dawr-eu jeq hawr-eu dawr-awr tsaq-eu jeq-aq,
\q1 Nawq-euq nuirmanq-euq dawqpaeq duqpur mae.
\q1 Ghawqshaq gaq-eu jeq hawr-eu yawtsaq yawdawr-aq,
\q1 Nawq-euq maeqshi canluf-eu mae.
\q1
\v 15 Laqkhaq caerlar-eu tersar siqnya-eu tsawrhaq-aq,
\q1 Guiqlanq huiq-eu mae.
\q1 Ya’we Miqyaer-or! Aqyawfmaf,
\q1 Nawq-euq myavpyawq-euq yawshaef-euq lafkhoer canluf-eu mae.
\q1
\v 16 Aqyawfmaf, nawq-euq tsawrmyanr-euq lafkhoer nan’ga-i laqkhaq caer-awr;
\q1 Nawq-euq tsaq-awr dawr-eu jeq, aqyawf maf-anr ciqgor naeq-euq mae.
\q1
\v 17 Aqjeq mirnae aernar-aq, nawr-aq, aqyawf maf-euq ghaq-euq yawshaef khanqsaer pyeuf-awr;
\q1 Nawr, ghoer mr-eu lafkhoer,
\q1 Nga’maf-euq uqcoer ciqgor naeqlaf-euq mae.
\q1
\v 18 Aqjeq mirnae aernar-aq,
\q1 Ya’we Miqyaer-aq, aqdui-euq daeqdaqduq pyeuf-awr,
\q1 Irsaqleqlav-euq Yawshawr ghaq-aq, aqdui-euq sanqpaq mae.
\b
\q1
\v 19 Arhuba, mawrle-euq lafkhoer,
\q1 Nawr, nawq-euq Yawshawr ghaq-anr heulof-aer aernaeq-euq mae.
\q1 “Ngar, ghaq zawr khav-eu tiq ghaq-anr cawba naeq-euq ma.
\q1 Ngar, tsawrhaq-euq ghanrcae nae tserdov-euq ghaq-anr ciqgor naeq-euq ma.
\q1
\v 20 Ngar, ngaq-euq kuirlaf zaqkhav Daqbir-anr povmawr-euq ma.
\q1 Ngar, ngaq-euq shawr-eu tsir nae, aqyawf-anr tsaqtsov-euq ma.
\q1
\v 21 Ngaq-euq aqlaf, aqyawf naeq-aer zifdanni bijav-awr;
\q1 Ngaq-euq lafdu nae aqyawf-anr ghaq bif ma.
\q1
\v 22 Muir-eu deuq, aqyawf-anr maq ganrghaq nya-aer,
\q1 Tsawrcawv-euq zaqdeuq khawf, aqyawf-anr maqkhaeq nya-ar.
\q1
\v 23 Ngar, aqyawf-anr muir-eu deuq-anr,
\q1 Aqyawf-euq maeqshi diqcoqghae naeq-awr;
\q1 Aqyawf-anr byae-eu deuq-anr nargawr gawrma bi keuvle ma.
\q1
\v 24 “Aerkhawf, ngaq-euq sarjax zif-eu jeq hawr-eu,
\q1 Ghawqshaq gaq-eu jeq, aqyawf naeq-aer bijav-awr;
\q1 Ngaq-euq tsawrmyanr-euq lafkhoer,
\q1 Aqyawf-euq uqcoer yabi ciqgor taef-a.
\q1
\v 25 Ngar, aqyawf-euq aqlaf, iqmalavshav-euq khoertav bijav-awr;
\q1 Aqyawf-euq armar laf, lawrbaq deuq-euq khoertav bijav ma.
\q1
\v 26 Aqyawf, ngaq-anr heulof-aer gur taef-a.
\q1 ‘Nawr-aq, ngaq-euq aqda hawr-eu ngaq-euq Miqyaer ma.
\q1 Ngaq-anr bibuq-ir naeqlaf-eu logur mae.’
\q1
\v 27 Ngar, aqyawf-anr ngaq-euq huqbaw aqyuif ghaq khawf bigeuf-awr;
\q1 Mirtsaq-euq sanqpaq deuq-euq khoertav, gor duidui-eu ghaq bigeuf ma.
\q1
\v 28 Ngar, aqyawf-euq gharduq,
\q1 Ngaq-euq ghawqshaq gaq-eu jeq li-eu maqbawni bizif-awr;
\q1 Ngaq-euq dawqma sarjax, aqyawf-euq gharduq zifdanni bijav ma.
\q1
\v 29 Ngar, aqyawf-euq aryoeq-anr khawf, li-eu maqbawni bizif-awr;
\q1 Aqyawf-euq nuirmanq, mq kharjav-eu nan-anr keuvni bijav ma.
\q1
\v 30 “Aqyawf-euq zaqdeuq uvdeuq, ngaq-euq zanrdawq-anr byaer nar-aq;
\q1 Ngaq-euq dawqtsaev aertaq-euq lof-aer maq daefcaw nar-aq,
\q1
\v 31 Aqyawfmaf, ngaq-euq zanrtaq khoftaq-anr mrbanq-awr;
\q1 Ngaq-euq zanrdawq khofdawq-anr maq cantae nar-aq;
\q1
\v 32 Ngar, aqyawf maf-euq yawbanq yawlaeq-euq baqda’nae darcuir yur-awr oe-awr;
\q1 Aqyawf maf-euq yawlaeq yawca-euq baqda’nae diqnaeq ma.
\q1
\v 33 Aerkhawf, ngar, Daqbir-anr ghoer-awr gaq-eu maqbi byovtsaev-ir;
\q1 Aqyawf-anr sarjax maqzif-aer maqghae.
\q1
\v 34 Ngar, ngaq-euq dawqma sarjax-anr maqpuiq-aer;
\q1 Ngaq-euq maeqluq-anr nae dovle-euq dawq maq lavpar.
\q1
\v 35 Ngar, ngaq-euq yawshawr-anr ghoe-awr nae kamqghaq-euq nar-aq;
\q1 Ngar, Daqbir-anr jaqmyawf maqmyawf.
\q1
\v 36 Aqyawf-euq aryoeq li-eu maqbawni zif-awr,
\q1 Aqyawf-euq nuirmanq-aq, ngaq-euq maeqshi nanrma lof-aer pyeuf taef-a.
\q1
\v 37 Bala lof-aer li-eu maqbawni zifdanni jav-awr,
\q1 Mq-euq khoertav sarjax zif-eu sarkir lof-aer khawf pyeuf taef-a.”
\qs Sela.\qs*
\b
\q1
\v 38 Aerkhawf, nawr, nawq nae tsaqtsov taq-euq ghaq-anr nuima yawkhav-aer paer-awr;
\q1 Nawr, aqyawf-anr byaer-awr taedzae naeq-euq mae.
\q1
\v 39 Nawr, nawq-euq kuirlaf zaqkhav-anr dzaqtaq-euq dawqma sarjax byaer-awr;
\q1 Nawr, aqyawf-euq shuir uqkhov, mirtsa biqka-awr lavjawf naeq-euq mae.
\q1
\v 40 Nawr, aqyawf-euq kmrcaer dawqtawv luf-anr daepyavjir naeq-awr;
\q1 Nawr, aqyawf-euq lofpirduq lavcawv naeq-euq mae.
\q1
\v 41 Garma-anr khar cantsaev-eu deuq,
\q1 Aqyawf-euq myawq khoeqgeuf-awr;
\q1 Aqyawf-aq, dawqpae jawr-eu deuq, ngaeqdoerduq pyeuf-eu mae.
\q1
\v 42 Nawr, aqyawf-anr caelar-eu deuq-euq armar laf-anr bafdir naeq-awr;
\q1 Nawr, aqyawf-anr kharmuir-eu deuq-anr laqkhaq bi caerler-euq mae.
\q1
\v 43 Nawr, aqyawf-euq micaer yawtav pyawq yurpyawr naeq-awr,
\q1 Aqyawf guirdeuv deuv-eu gar maqbi yawfzif nya-aq.
\q1
\v 44 Nawr, aqyawf-euq yawshaef khanqsaer bibyov-ir-awr;
\q1 Aqyawf-euq nuirmanq, mirtsa ngawqcoq naeq-euq mae.
\q1
\v 45 Nawr, aqyawf-euq zaqguq-euq arnan aryamq bi nymrle-awr;
\q1 Nawr, aqyawf-anr daqga-euq jeq nae tsanrkaq naeq-euq mae.
\qs Sela.\qs*
\b
\q1
\v 46 Ya’we Miqyaer-or! Nawr aqmyan keuvni jawrzaf taq-eu laer ghae-eu le? Li-eu maqbawni lor?
\q1 Nawr nuima paer-eu jeq, miqdzaq dof-eu lof-aer bidof-eu laer ma laq?
\q1
\v 47 Ngaq-euq zir arnavni nymr-eu gar noeqkeuv naeqlaf-awq.
\q1 Nawq nae baetaq-euq tsawrhaqzaq dawqtawvluf yawqngaef mae.
\q1
\v 48 Tiqjawr-iq maqshirni daefnya-eu tsawrhaq aqsur ghaq jawr-eu la?
\q1 Aqyawf, lmqbymr-euq baoq-anr nae aqyawf-euq daefzir bibuq-ir nya mae laq?
\qs Sela.\qs*
\b
\q1
\v 49 Sanqpaq Miqyaer-or! Yawbae, nawq nae yawtsaq yawdawr-euq lafkhoer Daqbir-anr kamq-euq,
\q1 Ghoer-awr gaq-eu jeq aqgar irjir-euq la?
\q1
\v 50 Sanqpaq Miqyaer-or! Noeqmawr naeqlaf-awq.
\q1 Nawq-euq kuirlaf zaqkhav, dawqdoer yadaq-awr;
\q1 Ngar, tsawrhaq kharngeur-eu deuq ngaeqdoer-eu dawq,
\q1 Ngaq-euq khanq-euq lafkhoer aqjox-aer daqcoer nmr-mq.
\q1
\v 51 Ya’we Miqyaer-or! Nawq-anr muir-eu deuq, ngaeqdoer naeqlaf-awr;
\q1 Nawq nae tsaqtsov-euq ghaq kuirtof ciq-euq gar,
\q1 Aqyawfmaf ngaeqdoer-eu mae.
\b
\q1
\v 52 Mqmaq maqbyav yarzir, Ya’we Miqyaer-anr jaceuq-awq.
\q1 Aqmeq. Aqmeq.
\c 90
\ms JACEUQ-EU SANQBOF OEQ PAV TIQPAV: Jaceuq-eu 90-106
\s1 Miqyaer Hawr-eu Tsawrhaqzaq
\d Miqyaer-euq tsawrhaq pyeuf-eu Morseq-euq guiqlanq shardawq
\q1
\v 1 Sanqpaq Miqyaer-or! Yawqzir navluf,
\q1 Nawr-aq, nga’maf-euq jawrduq jawrzar pyeuf-eu ma.
\q1
\v 2 Gawqjawq deuq maq javlar-euq minav-aer,
\q1 Nawr, mirtsaq hawr-eu mqmir dawqtawv luf-anr maqbae-euq minav-aer;
\q1 Nawr-aq, mqmaq maqbyav yarzir-anr nae mqmaq maqbyav yarzir-anr keuvni, Miqyaer pyeuf-eu mae.
\b
\q1
\v 3 Nawr, tsawrhaqzaq-anr mirtsaq parbi pyeufkhof-ir-eu mae.
\q1 Khoerngae, aqyawf aer-eu, “Tsawrhaq-euq zaq-or! Ghofkhof-ir-awq.”
\q1
\v 4 Aqjeq mirnae aernar-aq, 1,000 khof-aq, nawq-euq hawkhaeq-anr nae, dzeuryaf ngae, mirnan lof-aer taef-aer dur-awr;
\q1 Uqcif paw-euq tiqkhaeq larkhaeq lof-aer taef-aer dur-eu mae.
\b
\q1
\v 5 Nawr, irjeuq jeuq-eu lof-aer aqyawf maf-anr yurbyov ghae-awr;
\q1 Aqyawfmaf yufkhav-euq lof-aer dur-eu mae.
\q1 Aqyawfmaf, uqshawq paw yarmof huiqlar-eu lof-aer dur-eu mae.
\q1
\v 6 Uqshawq paw huiqlar-awr maerlar-eu mae.
\q1 Uqcif uqtaw paw-aq, bi deuvdzae-awr nyoeq-ir kov-ir-eu mae.
\b
\q1
\v 7 Nga’maf, nawq-euq nuima paer-eu jeq nae bi puivdzaq-awr;
\q1 Nawq-euq nuipaer-euq baqda’nae, nga’maf zawr guv-ir-euq mir-a.
\q1
\v 8 Nawr, nga’maf-euq yawlaeq yawca, nawq-euq maeqshi bijav-awr;
\q1 Nga’maf nae mrkhoeq-euq iqbax, nawq-euq myavpyawq-euq yawshaef bya-eu gar bijav-euq mae.
\b
\q1
\v 9 Nga’maf-euq arnan aryamq dawqtawvluf,
\q1 Nawq-euq nuipaer-euq lafkhoer jirle luf-awr;
\q1 Nga’maf-euq arkhof arla-aq, saf ghawrka-eu lof-aer jirle luf-eu mae.
\q1
\v 10 Nga’maf-euq daefzir-euq arnan aryamq-aq, 70 khof yadaef-awr;
\q1 Ghaq anr-eu gar tsaqler-euq ngeur nar-aq, 80 khof daefbyan nya-eu mae.
\q1 Aerkhawf, nuima cawv-awr ghaqkhav zmq-eu garkawv maqngeur nar-aq, khanqsaer jaevkhar maqza-a.
\q1 Aqjeq mirnae aernar-aq, ghawqmyanr maqghae-aer,
\q1 Yaghawq-ir-awr ya zawbyov ghae-eu mae.
\b
\q1
\v 11 Nawq-euq nuipaer-euq baoq-anr aqsur ghaq siqnya-eu?
\q1 Aqjeq mirnae aernar-aq, nawq-anr guv paq-aer ghae-eu lof-aer;
\q1 Nawq-euq nuima paer-eu jeq-aq, guvlar paq-aer ghae-eu mae.
\q1
\v 12 Khoermirnae, nga’maf-euq nuima zaqsiq tsawrganr anrlarni;
\q1 Nga’maf, yawqha-euq arnan aryamq sawxnya’ni maeqnaeq laf-awq.
\b
\q1
\v 13 Ya’we Miqyaer-or! Ciqpyawr lef-awq,
\q1 Aqmyan keuvni heulof-aer bijav-eu laer ghae-eu le?
\q1 Nawq-euq kuirlaf zaqkhav-anr ghawqshaq gaqnaeq laf-awq.
\q1
\v 14 Nga’maf-euq arnan aryamq dawqtawvluf,
\q1 Nuikhanr shir-awr laqkhaq caercaer-aer daefnya’ni;
\q1 Uqshawq paw, nga’maf-anr nawq-euq ghawqshaq gaq-eu jeq,
\q1 Tiqbyanni bifnaeq laf-awq.
\q1
\v 15 Nga’maf yawcawv jeq-anr ya’mawr-euq arkhof arla-anr tsaqni,
\q1 Nawq nae nga’maf-anr shaqzanq bidaq naeqlaf-euq arnan aryamq-anr geuxni;
\q1 Nga’maf-anr laqkhaq caer-eu jeq bi keuvle naeqlaf-awq.
\q1
\v 16 Nawq-euq kuirlaf zaqkhav-anr nawq-euq gar bi mawrle naeqlaf-awr;
\q1 Aqyawf maf-euq zaqdeuq-anr nawq-euq yawshaef khanqsaer bimawr-awq.
\q1
\v 17 Nga’maf-euq Miqyaer pyeuf-eu Sanqpaq Miqyaer-euq ghoer mr-eu jeq,
\q1 Nga’maf-euq khoertav bi javle naeqlaf-awr;
\q1 Nga’maf-euq aqlaf nae mr-euq gar lavzif naeqlaf-awq.
\q1 Euq, nga’maf-euq aqlaf nae mr-euq gar lavzif naeqlaf-awq.
\c 91
\s1 Miqyaer-euq Aqdanr-euq Uqmov Caevzaf-eu
\q1
\v 1 Gor duidui-eu ghaq nae zaftaq-euq jawrduq-anr jawr-eu tsawrhaq-aq,
\q1 Baoq zawr huiq-eu Miqyaer-euq narshmr-euq uqmov yajawr taef-a.
\q1
\v 2 Ngar, Ya’we Miqyaer-euq garkawv heulof-aer aer ma,
\q1 “Aqyawf-aq, ngaq-euq caevzafduq, ngaq-euq lanrlof hawr-eu,
\q1 Ngaq-euq Miqyaer mae. Ngar, aqyawf-anr ghoe ma.”
\q1
\v 3 Aqyawf, nawq-anr arjir-anr khmr-eu lof-aer khmrtaq-euq lanrju-anr nae,
\q1 Hawr-eu nyawqlar-eu nargawr gawrma-anr nae bibuq-ir naeqlaf taef-a.
\q1
\v 4 Aqyawf-euq aqdanr nae nawq-anr danrkhawv khawvkaq-awr;
\q1 Nawr, aqyawf-euq aqdanr-euq uqmov caevzaflar taef-a.
\q1 Aqyawf-euq yawtsaq yawdawr-aq,
\q1 Nawq-euq daeqdaqduq hawr-eu tanqdaqduq pyeuf taef-a.
\q1
\v 5 Nawr uqcif paw guvlar paq-aer ghae-eu jeq-anr maqya guv-aer;
\q1 Nan’ghanr paw khawf, beuvdov lef-euq kavmyaq-anr maqya guv-ar.
\q1
\v 6 Yawzanr-euq lafkhoer nyawqlar-eu nargawr gawrma-anr hawr-eu,
\q1 Nan’ghanr nan’gav-anr keuvle-eu lavcawv-eu jeq-anr maqya guv-ar.
\b
\q1
\v 7 Nawq-euq dawqpae 1,000 ghaq coq-ir-eu baw-mr;
\q1 Nawq-euq armar paw 10,000 ghaq coq-ir nya taef-a.
\q1 Aerkhawf, nawq-euq dawqpae maq larkeuv-ar.
\q1
\v 8 Nawq-euq myavnuiv nae nawr haw ngae,
\q1 Nawr, tsawrcawv deuq, yawqha nae mr-euq mrpoeq lafsawq za-eu gar aqdir ya hawmawr taef-a.
\b
\q1
\v 9 Nawr, Ya’we Miqyaer-anr nawq-euq caevzafduq bipyeuf-awr,
\q1 Gor duidui-eu ghaq-anr, nawq-euq jawrduq khawf bipyeuf-euq mirnae;
\q1
\v 10 Nawq-anr yawdoer jeq maq keuvle-aer;
\q1 Nyawqlar-eu nargawr gawrma, nawq-euq jawrduq-euq dawqpae maq larkeuv-ar.
\b
\q1
\v 11 Aqjeq mirnae aernar-aq, aqyawf, nawq-euq gharduq,
\q1 Aqyawf-euq mqtav ghaqkhaer-anr dawq bif-awr,
\q1 Nawq-euq garma dawqtawv luf-anr bi hawpir taef-a.
\q1
\v 12 Nawq-euq aqkuir, khaqlo-anr maqya gazawni;
\q1 Mqtav ghaqkhaer deuq, aqyawf maf-euq aqlaf nae nawq-anr ciq taef-a.
\q1
\v 13 Nawr, arlaqjaqshir hawr-eu arlawr uirnav-anr tsawqnawq nawq taef-a.
\q1 Nawr, arlaqjaqshir zaqguq hawr-eu arlawr-anr nawqpyaevnaeq taef-a.
\b
\q1
\v 14 “Aqyawf, ngaq-anr gaq-eu mirnae, ngar, aqyawf-anr bibuq-ir ma.
\q1 Aqyawf, ngaq-euq tsawrmyanr siqnya-eu mirnae,
\q1 Ngar, aqyawf-anr yawgor-anr bijawr ma.
\q1
\v 15 Aqyawf, ngaq-anr kur ngae,
\q1 Ngar, aqyawf-anr ngaeqkhofnaeq ma.
\q1 Aqyawf-anr gardzaq garkawv keuvle ngae,
\q1 Ngar, aqyawf naeq-aer jawr ma.
\q1 Ngar, aqyawf-anr bibuq-ir-awr taqhuiq taqmanrnaeq ma.
\q1
\v 16 Ngar, aqyawf-anr zirbaw zirza-eu guiqlanq nuikhanr tiqshir bif-awr,
\q1 Ngaq-euq kakhof-eu jeq bimawr ma.”
\c 92
\s1 Uqcif Uqshawq Dawqdzawr Mr-eu
\d Landaw Jawrnan-euq dawqcar cardawq
\q1
\v 1 Ya’we Miqyaer-or! Nawq-euq guiqlanq-anr jaceuq-eu arnavni muiq-eu nga.
\q1 Gor duidui-eu ghaq-or! Nawq-euq tsawrmyanr-anr car-awr jaceuq-eu arnavni jaq-eu nga.
\q1
\v 2 Uqshawq paw, nawq-euq ghoer-awr gaq-eu garkawv dawqdzawr mr-awr;
\q1 Uqcif yawqmir navluf, nawr sarjax zif-eu garkawv dawqdzawr mr-eu yawmuiq mae.
\q1
\v 3 Tser cav tsof-eu keuka zmq-awr deur-mq diq-awr,
\q1 Bawqlaw baw-awr narhaq muiq-eu tersar nae jaceuq-eu yawmuiq mae.
\q1
\v 4 Aqjeq mirnae aernar-aq, Ya’we Miqyaer-or,
\q1 Nawr, nawq nae mr-euq gardeuq nae,
\q1 Ngaq-anr laqkhaq bicaer naeqlaf-euq mae.
\q1 Nawq-euq aqlaf nae mr-euq gardeuq-euq baqda’nae, ngar ghaqler ma.
\b
\q1
\v 5 Ya’we Miqyaer-or! Nawq nae mr-euq gardeuq arnavni huiq-eu nga!
\q1 Nawq-euq nuinoeq-aq naf duidui nga.
\q1
\v 6 Nuinoeq maqbaw-eu tsawrhaq-aq, maq siqnya-aer;
\q1 Aqdzawq argan-aq, maq ghovshaw nya-a.
\q1
\v 7 Tsawrcawv deuq, yarmof daefdov lar-eu lof-aer daeflar-awr;
\q1 Yawlaeq yawca dawqtawvluf mr-eu deuq, bawle zale-eu khawf,
\q1 Aqyawfmaf, li-eu maqbawni yabi lavcawv-eu mae.
\q1
\v 8 Aerkhawf, Ya’we Miqyaer-or,
\q1 Nawr-aq, mqmaq maqbyav yarzir, yawgor-anr jawr-eu mae.
\q1
\v 9 Hawde-eq, Ya’we Miqyaer-or,
\q1 Nawq-anr muir-eu deuq-anr hawde-eq!
\q1 Nawq-anr muir-eu deuq yacawv-ir taef-a.
\q1 Yawlaeq yawca jeq mr-eu deuq, dawqtawvluf yabi taebyavjir taef-a.
\b
\q1
\v 10 Aerkhawf, nawr, naefnyoq-euq uqcoer lof-aer,
\q1 Ngaq-euq uqcoer-anr ciqgor naeqlaf-awr;
\q1 Ngaq-anr tsir yawshuif nae tsaqtsov naeqlaf-euq mae.
\q1
\v 11 Ngaq-anr muir-eu deuq-anr ngar bi keuvle mawf-eu lof-aer,
\q1 Ngaq-euq myavnuiv ya’mawr-awr;
\q1 Tsawrdoer deuq-anr ngar bi keuvle mawf-eu lof-aer,
\q1 Ngaq-euq naqbawr yagaq-euq ma.
\q1 Aqyawf maf-aq, tur-awr ngaq-anr caelar-eu deuq mae.
\q1
\v 12 Tsaq-awr dawr-eu tsawrhaq deuq, daor arbawr lof-aer maerlar-awr,
\q1 Leqbaqnoq-anr daef-eu siqdaq miqshuq arbawr lof-aer gorler taef-a.
\q1
\v 13 Ya’we Miqyaer-euq nymr-euq lafkhoer kataq-euq deuq-aq,
\q1 Aqdui-euq Miqyaer-euq povka maerlar taef-a.
\q1
\v 14 Aqyawfmaf, tsawrmawq mawqle ngae keuvni arsiq siqle-awr;
\q1 Aqyawfmaf, nyoerjawfni jav-awr bawle zale taef-a.
\q1
\v 15 Khoer-aq, Ya’we Miqyaer dawrcoeni ghae-eu mae laer dawqdzawr bimr-eu gharduq mae.
\q1 Aqyawf-aq, ngaq-euq logur mae.
\q1 Aqyawf-euq lafkhoer, maqtsaq maqdawr-eu jeq maqanr-a.
\c 93
\s1 Ya’we Miqyaer Uvlanrluf Mae
\q1
\v 1 Ya’we Miqyaer uvlanrluf mae.
\q1 Aqyawf-aq, yawbya jaqlaq dmluf-eu mae.
\q1 Ya’we Miqyaer-aq, aqyawf-euq ghaq maeqtsoeq lof-aer dmdav-awr,
\q1 Jofpaf paftaq-euq mae.
\q1 Yawduq bawni, mqmir-aq, lavzif taq-euq mirnae maq lavluv nya-a.
\q1
\v 2 Nawq-euq nuirmanq-aq, arhuba nae lavzif taq-euq mae.
\q1 Nawr-aq, ardanq bae-eu maqbawni daefluf-eu mae.
\b
\q1
\v 3 Ya’we Miqyaer-or! Irjeuq tanqdav laf-eu mae.
\q1 Irjeuq-euq tersar manrdov-eu mae. Irjeuq, irluv dzaegor laf-eu mae.
\q1
\v 4 Yawgor-anr jawr-eu Ya’we Miqyaer-aq, ghaq khavdzaeq-eu mae.
\q1 Ircuf ghawqmya ni-euq tersar navmaqtser ghaq khavdzaeq-eu mae.
\q1 Iqmalavshav-euq ghaq khav-eu irluv dzae-eu navmaqtser khavdzaeq-eu mae.
\b
\q1
\v 5 Nawq-euq dawqdzawr-aq, aqdir yawduq baw-awr;
\q1 Ya’we Miqyaer-or! Nawq-euq nymr-anr yawshawr jeq nae,
\q1 Mqmaq maqbyav yarzir lavmuiq taq-euq mae.
\c 94
\s1 Lafpov Povkhof-eu Miqyaer
\q1
\v 1 Ya’we Miqyaer-or! Lafpov povkhof-eu jeq-aq nawq-euq mae.
\q1 Miqyaer-or! Lafpov povkhof-eu jeq-aq nawq-euq mae, Byadov lef-awq!
\q1
\v 2 Mirtsaq-anr yarkhaq dar-eu ghaq-or! Turlar-awr;
\q1 Nuima huiq-eu tsawrhaq-anr geuxni khaeqkhof naeq-awq.
\q1
\v 3 Ya’we Miqyaer-or! Tsawrcawv deuq aqmyan keuvni,
\q1 Tsawrcawv deuq aqmyan keuvni ghaqler-eu laer la?
\b
\q1
\v 4 Aqyawfmaf dawq ngaeq ngae, janrghae-eu jeq ngaeqdov lef-awr;
\q1 Yawlaeq yawca kharmr-eu deuq, yawhar yawqha khanqsaer jaev-eu mae.
\q1
\v 5 Ya’we Miqyaer-or! Aqyawfmaf, nawq-euq tsawrhaq-anr diqpav diqshav-awr,
\q1 Nawq-euq jeqbir-anr khaeq-awr khav-eu mae.
\q1
\v 6 Aqyawfmaf, miqcoeq miqma hawr-eu,
\q1 Boermiq siqkhaq deuq-anr saef-awr,
\q1 Aqda maqbaw-eu murcoeq aqnmr deuq-anr diqsaef-eu mae.
\q1
\v 7 Aerkhawf, aqyawfmaf aer-eu, “Ya’we Miqyaer maq mawrnya-ar.
\q1 Yaqkov-euq Miqyaer maqpar ghovshaw nya-ar.”
\b
\q1
\v 8 Tsawrhaqzaq-euq ghanrcae nuinoeq maqbaw-eu deuq-or! Ghovshaw lar-awq.
\q1 Aqdzawq argan deuq-or! Nawmaf aqmyan ganrlar-eu laer ghae-eu le?
\q1
\v 9 Aqdui-anr naqbawr baetsof naeqlaf-euq ghaq maq gaqnya-eu la lor?
\q1 Aqdui-anr myavnuiv baetsof naeqlaf-euq ghaq maq mawrnya-eu la laq?
\q1
\v 10 Tsawrjeuq tsawrca-anr maeqdawq tsovdawq bif-eu ghaq,
\q1 Tsawrhaqzaq-anr siqnya-eu tsawrganr maeqnaeq tsovnaeq-eu ghaq;
\q1 Aqyawf maqdaeq-aer ghae taef-a laq?
\q1
\v 11 Tsawrhaqzaq-euq nuinoeq nuidur-aq,
\q1 Yawqngaef mae laer
\q1 Ya’we Miqyaer siqnya-eu mae.
\b
\q1
\v 12 Ya’we Miqyaer-or!
\q1 Nawq-euq zanrdawq-anr ghoe-awr maeq-awr tsov-euq;
\q1 Nawq nae maeqnaeq tsovnaeq-euq tsawrhaq-aq, guiqlanq huiq-eu mae.
\q1
\v 13 Tsawrcawv deuq-euq gharduq duqkhanq maqkhanq-euq khoerkeuvni;
\q1 Nawr, aqyawf-anr shaq-awr zanq-eu arnan aryamq maqbi keuvleni, ghaqnaq biza taef-a.
\q1
\v 14 Aqjeq mirnae aernar-aq,
\q1 Ya’we Miqyaer, aqyawf-euq tsawrhaq-anr maq taedzae-a.
\q1 Aqyawf, aqyawf-euq jeqbir-anr khawf maq byaerdzae-a.
\q1
\v 15 Yarkhaq dar-eu jeq, tsaq-awr dawr-eu jeq-anr ghofkhof-ir-awr;
\q1 Nuima-euq lafkhoer dawrcoeni ghae-eu tsawrhaq dawqtawvluf cantae taef-a.
\b
\q1
\v 16 Ngaq-euq gharduq, aqsur ghaq turlar-awr, tsawrdoer deuq-anr lavtsoeq nmr-mq?
\q1 Ngaq-euq gharduq, aqsur ghaq yawflar-awr, yawlaeq yawca mr-eu deuq-anr lavtsoeq nmr-mq?
\q1
\v 17 Ya’we Miqyaer, ngaq-anr maq cawba naeqlaf-euq lawnmr-aq;
\q1 Ngaq-euq nuima saflar ciqcurni ghae-ir law mir-a.
\q1
\v 18 Ngar, “Ngaq-euq aqkuir nawqjur-ir luf mir-a” laer aer lawnmr-aq,
\q1 Ya’we Miqyaer-or! Nawq-euq ghawqshaq gaq-eu jeq,
\q1 Ngaq-anr ciqtur naeqlaf taef-a.
\q1
\v 19 Ngaq-euq lafkhoer, ngar khanqlanr-eu jeq zawr myaq ngae;
\q1 Nawr, ngaq-euq nuima saflar lavsar naeqlaf-awr laqkhaq bicaer naeqlaf-eu mae.
\q1
\v 20 Zanrtaq khoftaq-anr ghoe-awr yawdoer jeq tov-eu, yawlaeq yawca jeq mr-eu nuirmanq, nawq naeq-aer gmlar nya-eu la laq?
\q1
\v 21 Aqyawfmaf tiqkawv lof-aer gmler-awr,
\q1 Tsaq-awr dawr-eu tsawrhaq-euq daefzir-anr muir-awr,
\q1 Tiqjeq-iq maqbanq-eu tsawrhaq-anr shiqner dovni dar-eu mae.
\q1
\v 22 Aerkhawf, Ya’we Miqyaer, ngaq-anr hawpir naeqlaf-eu mae.
\q1 Ngaq-euq Miqyaer, ngar caevzafduq, logur pyeufnaeq laf-eu mae.
\q1
\v 23 Aqyawf, aqyawfmaf nae mr-euq yawlaeq yawca,
\q1 Aqyawf maf-euq khoertav bi keuvle-awr,
\q1 Aqyawf maf-euq yawdoer jeq-euq baqda’nae, aqyawf maf-anr deuvtsaevdzae taef-a.
\q1 Aqdui-euq Miqyaer pyeuf-eu Ya’we Miqyaer, aqyawf maf-anr deuvtsaevdzae taef-a.
\c 95
\s1 Awbyav-awr Uqduqtanq Ma
\q1
\v 1 Lar-awq, aqdui, Ya’we Miqyaer-anr carnaeq ma.
\q1 Aqdui-anr bibuq-ir naeqlaf-eu logur-anr laqkhaq caertavni gurgaq ma.
\q1
\v 2 Aqdui, aqyawf-euq maeqshi lar-awr,
\q1 Aqyawf-euq guiqlanq-anr jaceuq-awr;
\q1 Aqyawf-anr laqkhaq tiqcaer jaceuq-eu dawq carnaeq kar-eur.
\q1
\v 3 Aqjeq mirnae aernar-aq, Ya’we Miqyaer-aq,
\q1 Zawr huiq-eu Miqyaer mae.
\q1 Miqyaer dawqtawv luf-euq khoertav zawr huiq-eu sanqpaq mae.
\q1
\v 4 Mirtsaq-euq khoertav, naf-eu jawrduq deuq,
\q1 Aqyawf-euq aqlaf-euq lafkhoer jav-awr,
\q1 Gawqjawq gawqdur-euq yawgor deuq khawf aqyawf-euq mae.
\q1
\v 5 Aqyawf nae bae-euq mirnae, iqmalavshav-aq, aqyawf-euq pyeuf-awr;
\q1 Guicorni ghae-eu mirtsaq khawf, aqyawf nae taev-euq mae.
\b
\q1
\v 6 Lar-awq, aqdui awbyav-awr uqduqtanq kar-eur;
\q1 Aqdui-anr bae-euq ghaq pyeuf-eu Ya’we Miqyaer-euq maeqshi,
\q1 Pawqtsuif pawqdmqdmq kar-eur.
\q1
\v 7 Aqjeq mirnae aernar-aq, aqyawf-aq, aqdui-euq Miqyaer mae.
\q1 Aqdui-aq, aqyawf-euq daega-anr jawrluf-eu tsawrhaq pyeuf-awr,
\q1 Aqyawf-euq aqlaf-euq yawrmaf ma.
\q1 Iqnan, nawmaf, aqyawf-euq tersar-anr yagaq-euq ngeur nar-aq.
\b
\q1
\v 8 “Maqlirbaq hawr-eu,
\q1 Marsaq-euq bawrtsanq bawrdanr-anr can ngae lof-aer,
\q1 Nawmaf-euq nuima taqghanr.
\q1
\v 9 Khoerngae, aqyawfmaf, ngaq nae gar mr-euq gar ya’mawr-euq khawf,
\q1 Nawmaf-euq aqpoeq aqbawr deuq,
\q1 Ngaq-anr mrhaw-awr tsermr haw-euq mae.
\q1
\v 10 Ngar, 40 khof byan’ni, khoerzir-euq tsawrhaq-anr nuima cawv-euq ma.
\q1 ‘Aqyawfmaf, ngaq-euq garma-anr maq siqnya-aer,
\q1 Aqyawf maf-euq nuima-euq lafkhoer garbanq banq-ir-euq tsawrhaq nga’ laer ngar aer-euq ma.
\q1
\v 11 Khoermirnae, ngar nuima paer-awr heulof-aer kamq-euq ma.
\q1 ‘Aqyawfmaf, ngaq-euq ghaqnaq naqduq-anr maqya urler-ar.’ ”
\c 96
\s1 Cardawq Yawshuif Car-awr Jaceuq-eu
\q1
\v 1 Ya’we Miqyaer-anr cardawq yawshuif car-awr jaceuq-awq!
\q1 Mirtsaq tanqkhawr dawqtawvluf, Ya’we Miqyaer-anr carnaeq-awq.
\q1
\v 2 Ya’we Miqyaer-anr carnaeq-awr,
\q1 Aqyawf-euq tsawrmyanr-anr jaceuq-awq.
\q1 Tiqnan sair tiqnan, aqyawf-euq kakhof-eu jeq,
\q1 Laqkhaq caer-eu guiqlanqdawq tsafgaq dzawrgaq-awq.
\q1
\v 3 Tsawrjeuq tsawrca-euq ghanrcae, aqyawf-euq yawshaef khanqsaer-euq garkawv, dawqdzawr mr-awr;
\q1 Tsawrhaqzaq dawqtawv luf-anr aqyawf-euq zanqler paq-aer ghae-eu jeq dzawrnaeq-awq.
\q1
\v 4 Ya’we Miqyaer-aq, zawr huiq-eu mirnae,
\q1 Yawkhav-aer jaceuq-eu tsaq mae.
\q1 Aqyawf-anr miqyaer dawqtawvluf navmaqtser guv-eu tsaq mae.
\q1
\v 5 Aqjeq mirnae aernar-aq, aqcawq-euq tsawrjeuq-euq miqyaer-aq,
\q1 Tanqpanq aqma mawrkawr taef mae.
\q1 Aerkhawf, Ya’we Miqyaer-aq, mq bae-euq ghaq mae.
\q1
\v 6 Aqyawf-euq maeqshi, taqhuiq taqmanr-eu jeq hawr-eu jaqlaq yawbya javluf-awr;
\q1 Aqyawf-euq yawshawr jawrduq-anr ghaq hawr-eu hawmuiq-eu jeq javluf-eu mae.
\b
\q1
\v 7 Tsawrhaqzaq-euq tsawrpaq tsawrca deuq-or,
\q1 Ya’we Miqyaer-anr a’naeq-awq!
\q1 Ghaq hawr-eu yawshaef khanqsaer, Ya’we Miqyaer-anr a’naeq-awq.
\q1
\v 8 Aqyawf-euq tsawrmyanr-anr geux-eu yawshaef khanqsaer,
\q1 Ya’we Miqyaer-anr a’naeq-awq.
\q1 Lawr-eu jeq yur-awr, aqyawf-euq nymr povka lar-awq.
\q1
\v 9 Ya’we Miqyaer shawr-awr hawmuiq-eu gar uqduq tanq-awq.
\q1 Mirtsaq dawqtawvluf, aqyawf-euq maeqshi yawdzuq dzuq-awq.
\b
\q1
\v 10 Tsawrjeuq tsawrca deuq-euq ghanrcae heulof-aer aer-awq,
\q1 “Ya’we Miqyaer uvlanrluf mae.
\q1 Mirtsaq tanqkhawr khawf, maq jivlar paq-aer zifdanni lavzif taq-awr;
\q1 Aqyawf, tsawrhaqzaq-anr tsaq-awr dawr-eu lafkhoer yarkhaqdar taef-a.”
\q1
\v 11 Mq laqkhaq bicaer-awr mirtsaq bi lurgha bi caergha-awq.
\q1 Iqmalavshav hawr-eu iqmalavshav-anr kharur-eu jeq, tersar manrdov laf-awq.
\q1
\v 12 Daega hawr-eu daega-anr kharjawr kharjav-eu jeq, laqkhaq caer-awq.
\q1 Khoernar-aq, sanqkhav-anr daef-eu arbawr deuq,
\q1 Ya’we Miqyaer-euq maeqshi laqkhaqcaer taef-a.
\q1
\v 13 Aqjeq mirnae aernar-aq, aqyawf oeluf-eu mae.
\q1 Aqjeq mirnae aernar-aq, aqyawf, mirtsaq-anr yarkhaq dar-eu laer oeluf-eu mae.
\q1 Aqyawf, mirtsaq tanqkhawr-anr tsaq-awr dawr-eu lafkhoer yarkhaq dar-awr;
\q1 Tsawrhaqzaq-anr aqyawf-euq yawtsaq yawdawr nae dar taef-a.
\c 97
\s1 Ya’we Miqyaer Uvlanrluf Mae
\q1
\v 1 Ya’we Miqyaer uvlanrluf mae.
\q1 Mirtsaq tanqkhawr laqkhaq caer-awq.
\q1 Irjawlanr-anr jawr-eu tsawrhaq baqmaf deuq khawf, lurgha caergha-awq.
\q1
\v 2 Mqdmr hawr-eu yawzanr, aqyawf-euq tiqjawq javluf-eu mae.
\q1 Tsaq-awr dawr-eu jeq hawr-eu dawr-awr tsaq-eu jeq-aq,
\q1 Aqyawf-euq nuirmanq-euq dawqpaeq duqpur mae.
\q1
\v 3 Aqyawf-euq maeqhu paw miqdzaq dovle-awr;
\q1 Tiqjawq jawr-eu, aqyawf-anr muir-eu deuq-anr puivsaef-eu mae.
\q1
\v 4 Aqyawf-euq mqmyawf, mirtsaq tanqkhawr-anr yawshaef bi byalar-awr;
\q1 Mirtsaq hawmawr ngae, yawdzuq dzuq-eu mae.
\q1
\v 5 Mirtsaq dawqtawvluf Ya’we Miqyaer-euq maeqshi,
\q1 Sanqpaq Miqyaer-euq maeqshi,
\q1 Gawqjawq deuq byaqshanq lof-aer guir-ir-eu mae.
\b
\q1
\v 6 Mqdeuq, aqyawf-euq tsaq-awr dawr-eu garkawv dawqdzawr mr-awr;
\q1 Tsawrhaqzaq dawqtawvluf, aqyawf-euq yawshaef khanqsaer-anr ya’mawr mae.
\q1
\v 7 Nawmaf, miqyaer dawqtawvluf, aqyawf-anr uqduq tanq-awq.
\q1 Taftaq-euq mawrkawr-euq gar mr-awr,
\q1 Tanqpanq aqma mawrkawr-euq garkawv khanqsaer kharjaev-eu deuq, daqga-ir luf-ur.
\q1
\v 8 Ya’we Miqyaer-or! Nawr yarkhaq dar-eu baqda’nae;
\q1 Ziroq gaq ngae laqkhaq caer-awr,
\q1 Yurdav-euq zaqmiq deuq lurgha caergha-eu mae.
\q1
\v 9 Aqjeq mirnae aernar-aq, Ya’we Miqyaer-or,
\q1 Nawr-aq, mirtsaq dawqtawv luf-euq khoertav gor duidui-eu ghaq mae.
\q1 Nawr-aq, miqyaer dawqtawvluf navmaqtser, huiqdzaeq gordzaeq-eu mae.
\b
\q1
\v 10 Ya’we Miqyaer-anr gaq-eu nawmaf, yawdoer jeq-anr byae-awq.
\q1 Aqyawf, aqyawf-euq tsawrshawr deuq-euq nuima saflar-anr hawpir naeq-awr;
\q1 Aqyawf maf-anr tsawrcawv deuq-euq aqlaf-anr nae bibuq-ir-eu mae.
\q1
\v 11 Tsaq-awr dawr-eu tsawrhaq-euq khoertav yawshaef saeqdav naeq-awr,
\q1 Nuima-euq lafkhoer dawrcoeni ghae-eu tsawrhaq-euq khoertav,
\q1 Laqkhaq caer-eu jeq saeqdavnaeq taef-a.
\q1
\v 12 Tsaq-awr dawr-eu tsawrhaq,
\q1 Ya’we Miqyaer-euq lafkhoer laqkhaq caer-awr;
\q1 Aqyawf-euq shawr-eu tsawrmyanr-anr noeqkeuv ngae,
\q1 Aqyawf-euq guiqlanq-anr jaceuq-awq.
\c 98
\s1 Laqkhaq Tiqcaer Gur-awq
\d Jaceuq-eu cardawq
\q1
\v 1 Or, Ya’we Miqyaer-anr cardawq yawshuif carnaeq-awq!
\q1 Aqjeq mirnae aernar-aq, aqyawf zanqler paq-aer muiq-eu jeq mr-euq mae.
\q1 Aqyawf-euq armar laf hawr-eu aqyawf-euq shawr-eu lafdu nae,
\q1 Aqyawf ghaqler-euq mae.
\q1
\v 2 Ya’we Miqyaer, aqyawf-euq kakhof-eu jeq-euq garkawv bisiq-euq mae.
\q1 Tsawrjeuq tsawrca mawr-eu gar, aqyawf-euq tsaq-awr dawr-eu jeq panmaeq naeq-euq mae.
\q1
\v 3 Aqyawf, Irsaqleqlav-euq nymrkhanq-euq gharduq,
\q1 Aqyawf-euq ghawqshaq gaq-eu jeq hawr-eu,
\q1 Sarjax zif-eu jeq noeqkeuv naeq-euq mae.
\q1 Mqdzer mirdzer dawqtawvluf, aqdui-euq Miqyaer-euq kakhof-eu jeq ya’mawr-euq mae.
\b
\q1
\v 4 Mirtsaq dawqtawvluf laqkhaq tiqcaer,
\q1 Ya’we Miqyaer-anr gurnaeq-awr;
\q1 Dawqcar car-awr, laqkhaq caer-eu uqtaf, car-awr jaceuq-awq.
\q1
\v 5 Ya’we Miqyaer-anr deur-mq diq-awr carnaeq-awq.
\q1 Deur-mq hawr-eu jaceuq-eu tersar nae jaceuq-awq.
\q1
\v 6 Darhae hawr-eu uqcoer baw-eu tersar naeq-aer,
\q1 Aqdui-euq Sanqpaq pyeuf-eu, Ya’we Miqyaer-euq maeqshi,
\q1 Laqkhaq tiqcaer gur-awq.
\b
\q1
\v 7 Iqmalavshav hawr-eu iqmalavshav-euq lafkhoer kharur-eu jeq,
\q1 Tersar manrdov laf-awr;
\q1 Mirtsaq tanqkhawr hawr-eu mirtsaq-euq khoertav kharjawr-eu jeq,
\q1 Tersar bi manrdov laf-awq.
\q1
\v 8 Ya’we Miqyaer-euq maeqshi ircuf lawrbaq deuq,
\q1 Aqyawf maf-euq aqlaf nae lafkhawv bitaev-awr;
\q1 Gawqdur deuq tiqkawv lof-aer laqkhaq bicaer-awq.
\q1
\v 9 Aqjeq mirnae aernar-aq, aqyawf, mirtsaq-anr yarkhaq dar-eu laer oeluf-eu mae.
\q1 Aqyawf, mirtsaq tanqkhawr-anr tsaq-awr dawr-eu lafkhoer dar-awr,
\q1 Tsawrhaqzaq-anr tiqkawv dini dar taef-a.
\c 99
\s1 Huiq-awr Muiq-eu Ya’we Miqyaer
\q1
\v 1 Ya’we Miqyaer uvlanrluf mae.
\q1 Tsawrhaqzaq yawdzuq bidzuq-awq!
\q1 Aqyawf, Jeqlurbeq-euq yawkaq-anr jawr-eu mae.
\q1 Mirtsaq mirluv bi luvlar-awq!
\q1
\v 2 Ziroq-euq lafkhoer, Ya’we Miqyaer zawr huiq-eu mae.
\q1 Aqyawf-aq, tsawrhaqzaq dawqtawv luf-euq khoertav gordzaeq-eu mae.
\q1
\v 3 Aqyawfmaf nae, yawzeu bawlar paq-aer huiq-eu nawq-euq tsawrmyanr-anr bi jaceuq-awq—Aqyawf-aq yawshawr mae.
\q1
\v 4 Sanqpaq-euq ghaq-aq, yawdawr yawtsaq-anr gaq-awr,
\q1 Nawq nae tiqkawv dini dar-eu jeq lavzif taq-euq mae.
\q1 Nawr, Yaqkov-euq lafkhoer tsaq-awr dawr-eu jeq,
\q1 Hawr-eu dawr-awr tsaq-eu jeq mryaf-euq mae.
\q1
\v 5 Aqdui-euq Miqyaer pyeuf-eu Ya’we Miqyaer-anr ciqpoeq ciqgor-awr;
\q1 Aqyawf-euq aqkuir cawqtaqduq-anr uqduq tanq-awq.
\q1 Aqyawf-aq yawshawr mae.
\b
\q1
\v 6 Morseq hawr-eu Aqloq-aq, aqyawf-euq pirma deuq-euq lafkhoer keuq-eu mae.
\q1 Saqmeuqlav-aq, aqyawf-euq tsawrmyanr kur-eu deuq-euq lafkhoer tiq ghaq pyeuf-eu mae.
\q1 Aqyawfmaf, Ya’we Miqyaer-anr kur ngae, aqyawf narhaq naeq-euq mae.
\q1
\v 7 Aqyawf, aqyawf maf-anr mqdmr-euq khawrzeur-euq lafkhoer nae ngaeqcawq-awr;
\q1 Aqyawfmaf, aqyawf nae bif-euq zanrtaq khoftaq hawr-eu,
\q1 Dawqtmr dawqdzawr-anr cantae-euq mae.
\b
\q1
\v 8 Nga’maf-euq Miqyaer pyeuf-eu Ya’we Miqyaer-or!
\q1 Nawr, aqyawfmaf shar-eu lof-aer bifnaeq-euq mae.
\q1 Nawr, aqyawfmaf nae mr-euq gar tsaqni, lafpov povkhof naeq-euq khawf;
\q1 Nawr-aq, aqyawf maf-anr iqbax pyaeq-euq Miqyaer mae.
\q1
\v 9 Aqdui-euq Miqyaer pyeuf-eu Ya’we Miqyaer-anr ciqpoeq ciqgor-awq.
\q1 Aqyawf-anr aqyawf-euq shawr-eu gawqjawq-anr uqduq tanqler-awq.
\q1 Aqjeq mirnae aernar-aq, aqdui-euq Miqyaer pyeuf-eu,
\q1 Ya’we Miqyaer-aq yawshawr mae.
\c 100
\s1 Ya’we Miqyaer-aq, Yawmuiq Mae
\d Miqyaer-euq guiqlanq-anr jaceuq-eu cardawq
\q1
\v 1 Mirkhanq dawqtawvluf laqkhaq caer-awr,
\q1 Ya’we Miqyaer-anr gurnaeq-awq.
\q1
\v 2 Laqkhaq caertavni Ya’we Miqyaer-euq gar mr-awr,
\q1 Aqyawf-euq maeqshi cardawq carcar-aer urlar-awq.
\b
\q1
\v 3 Ya’we Miqyaer-aq, Miqyaer mae laer siqnya-awq.
\q1 Aqdui, yawqhar yawqha bae-euq maqngeur,
\q1 Aqdui-anr bae-euq ghaq-aq, aqyawf mae.
\q1 Aqdui-aq, aqyawf-euq tsawrhaq hawr-eu,
\q1 Aqyawf-euq daega-anr jawr-eu yawr pyeuf-eu ma.
\b
\q1
\v 4 Miqyaer-euq guiqlanq-anr jaceuq-eu lafkhoer,
\q1 Aqyawf-euq ghovkhaeq-anr urlar-awq.
\q1 Aqyawf-anr jaceuq-eu lafkhoer, aqyawf-euq povka-anr urlar-awq.
\q1 Aqyawf-euq guiqlanq-anr noeqmuiq-awr,
\q1 Aqyawf-euq tsawrmyanr-anr jaceuq-awq.
\b
\q1
\v 5 Ya’we Miqyaer-aq, yawmuiq mae.
\q1 Aqyawf-euq ghawqshaq gaq-eu jeq, mqmaq maqbyav yarzir gmq-awr;
\q1 Aqyawf-euq yawtsaq yawdawr-aq, li-eu maqbawni tiqzir sair tiqzir zif-eu mae.
\c 101
\s1 Miqyaer-anr Sarjax Dzaq-eu
\d Daqbir-euq cardawq
\q1
\v 1 Ya’we Miqyaer-or! Ngar, nawq-anr car-awr jaceuq ma.
\q1 Ngar, ghawqshaq gaq-eu jeq hawr-eu dawr-awr tsaq-eu garkawv car ma.
\q1
\v 2 Ngar, noeqganr-awr nae byan-eu garma-anr can ma.
\q1 Nawr, ngar jawr-eu gar aqmyan oe-eu laer ghae-eu le?
\q1 Ngar, ngaq-euq nymr-euq lafkhoer nuima shawrjaevni daef ma.
\b
\q1
\v 3 Ngar, ngaq-euq myavnuiv-euq maeqshi yawdoer jeq maqbi jav.
\q1 Ngar, garbanq banq-ir-euq deuq mr-eu jeq-anr byae-eu ma.
\q1 Ngaq-anr heulof-aer ghae-eu tiqjeq-iq maqbi myanqlar.
\b
\q1
\v 4 Nuima nanrpov-aer ghae-eu tsawrhaq-aq,
\q1 Ngar jawr-eu gar nae yadov-ir taef-a.
\q1 Ngar, yawdoer jeq-anr maq siqnya’mawf nya.
\b
\q1
\v 5 Ngar, dawqpae jawr-eu tsawrhaq-anr,
\q1 Jabu jadoer-awr, dawqsav savkhoeq-eu aqgeu ghaq-anr maqkaq, lavcawv ma.
\q1 Ngar, janrghae-eu myavhaw haw-awr,
\q1 Nuima huiq-eu tsawrhaq-anr maqdaq maq ornaeq.
\b
\q1
\v 6 Ngaq-euq myavnuiv, mirtsaq-euq khoertav sarjax zif-eu tsawrhaq-anr hawluf ma.
\q1 Aqyawfmaf, ngaq naeq-aer bijawr ma.
\q1 Byan-eu garma-anr can-eu tsawrhaq-aq,
\q1 Ngaq-euq kuirlaf yageuf taef-a.
\b
\q1
\v 7 Maershuir shuir-eu gardeuq mr-eu tsawrhaq-aq,
\q1 Ngaq-euq nymr-euq lafkhoer maqya jawr-ar.
\q1 Jaqmyawf myawf-eu tsawrhaq-aq,
\q1 Ngaq-euq maeqshi maqya yawf-ar.
\b
\q1
\v 8 Ngar, yawnaf-aer mirtsaq-euq khoertav jawr-eu,
\q1 Tsawrdoer dawqtawv luf-anr lavcawv ma.
\q1 Ngar, Ya’we Miqyaer-euq meuq-anr nae,
\q1 Yawdoer jeq kharmr-eu tsawrhaq-anr deuvtsaevdzae ma.
\c 102
\s1 Myavpyawq Taq Ciqzaf Naeqlaf
\d Shaqzanq yadaq-awr, Ya’we Miqyaer-euq maeqshi nuighaq baq-eu lafkhoer dawqghof dov-eu dawq shaevdov lef-awr guilanq shar-euq shardawq
\q1
\v 1 Ya’we Miqyaer-or! Ngaq-euq shardawq-anr narhaq-awr;
\q1 Ngar gur-eu tersar, nawr jawr-eu gar bi larkeuv naeqlaf-awq.
\q1
\v 2 Ngaq-anr gardzaq garkawv keuvle taq-euq arnan-anr,
\q1 Ngaq-anr nae nawq-euq myavpyawq taq ciqzaf naeqlaf.
\q1 Ngar, nawq-anr kur-eu arnan-anr,
\q1 Nawq-euq naqbawr, ngaq-anr ciqkhmr naeqlaf-awr,
\q1 Ngaq-anr yawkawr-aer oq toqnaeq laf-awq.
\b
\q1
\v 3 Aqjeq mirnae aernar-aq, ngaq-euq arnan aryamq-aq, uqkhoeq lof-aer byovjir-awr;
\q1 Ngaq-euq shaqyoeq-aq, tsawqbym-anr puivluf-eu lof-aer dur mir-ar.
\q1
\v 4 Ngaq-euq nuima bi lavcawv-awr nyoeq-ir taq-euq yarmof-anr dur-awr;
\q1 Ngar-aq, tiqjeq-iq dzaq-eu laer maq noeqnya.
\q1
\v 5 Ngar yawkhav-aer manr-eu tersar-euq baqda’nae,
\q1 Ngaq-euq shaqyoeq, ngaq-euq bawkhov-anr myanqler taq-euq mir-a.
\q1
\v 6 Ngar-aq, bawrtsanq-anr jawr-eu uirdzoeq hawr-eu,
\q1 Kharshuif dae-anr jawr-eu hawqbuma-anr dur mir-a.
\q1
\v 7 Nymrmq-euq khaqboeq-anr cawq maqbaw-aer dzur-eu jartseuv tiq mawr lof-aer;
\q1 Ngar yawnoeq-aer yufluf-eu ma.
\q1
\v 8 Ngaq-anr muir-eu deuq, nan’ga-i ngaq-anr ngaeqdoer-awr;
\q1 Ngaq-anr aqjaf jaf-eu deuq, kamq-eu lafkhoer ngaq-anr yaqkhaer yaq-eu mae.
\q1
\v 9 Ngar-aq, hawq dzaq-eu lof-aer khaqlaer dzaq-awr,
\q1 Ngar-aq, myavbir keuq-euq ircuf dawrluf-eu ma.
\q1
\v 10 Nawr, ngaq-anr nuima paer-awr nuima dav-eu mirnae;
\q1 Nawr, ngaq-anr ciqdir-awr bafdzaeghae naeqlaf-euq mae.
\q1
\v 11 Ngaq-euq arnan aryamq-aq, uqciftaw paw-euq narshmr-anr dur-awr;
\q1 Ngar-aq, yarmof lof-aer ya nyoeqbyov ghae-eu mae.
\b
\q1
\v 12 Aerkhawf, Ya’we Miqyaer-or! Nawr-aq, mqmaq maqbyav yarzir zif-eu mae.
\q1 Nawq-euq tsawrmyanr-anr yawqzir navluf noeqkeuv taef-a.
\q1
\v 13 Nawr turlar-awr Ziroq-anr ghawqshaq gaqnaeq taef-a.
\q1 Aqjeq mirnae aernar-aq, ghawqshaq gaq-eu aryamq tsaqlar-awr,
\q1 Nanpax paxtaq-euq aryamq keuvlar-euq mae.
\q1
\v 14 Aqjeq mirnae aernar-aq, nawq-euq kuirlaf zaqkhav deuq,
\q1 Ziroq-euq khaqlo-anr nuikhanr shir-awr,
\q1 Ziroq-euq khaqlaer-anr ghawqshaq gaq-eu mae.
\q1
\v 15 Heu-euq baqda’nae, tsawrjeuq tsawrca deuq,
\q1 Ya’we Miqyaer-euq tsawrmyanr-anr guv-awr,
\q1 Mirkhanq sanqpaq dawqtawvluf, nawq-euq yawshaef khanqsaer-anr guv taef-a.
\q1
\v 16 Aqjeq mirnae aernar-aq,
\q1 Ya’we Miqyaer, Ziroq par tsovmuiq-awr;
\q1 Aqyawf-euq yawshaef khanqsaer bimawr-eu laer dovle taef-a.
\q1
\v 17 Aqyawf tiqjeq-iq maq dzerlar-euq, aqyawf-euq tsawrhaq-euq guiqlanq shardawq-anr hageuf naeq-awr;
\q1 Aqyawf maf-euq guiqlanq shardawq-anr maq hawdoer-a.
\b
\q1
\v 18 Maeqhu paw daefle-eu laer ghae-eu tsawrhaq deuq,
\q1 Ya’we Miqyaer-anr jaceuq nya’ni,
\q1 Heudeuq aqkar nanqzir-euq gharduq bofanr taq-awq.
\q1
\v 19 Aqjeq mirnae aernar-aq, aqyawf yawgor-anr jav-eu,
\q1 Aqyawf-euq shawr-eu jawrduq-anr jawr-awr hawka lef-awr;
\q1 Ya’we Miqyaer, mq-anr nae mirtsaq tanqkhawr-anr hawluf-eu mae.
\q1
\v 20 Aqyawf, kuv-anr bi nyaefur taq-euq deuq manr-eu gar narhaq-awr;
\q1 Yabi saef mae laer aertsaev taq-euq deuq-anr pyaeqnaeq-eu mae.
\q1
\v 21 Ziroq-euq lafkhoer, Ya’we Miqyaer-euq tsawrmyanr dawqdzawr mr-awr;
\q1 Yeqlursaqlaeq-euq lafkhoer aqyawf-anr jaceuq taef-a.
\q1
\v 22 Tsawrhaqzaq tiqkawv lof-aer uiqlar ngae,
\q1 Mirkhanq-anr uvlanr-eu deuq, Ya’we Miqyaer-anr uqduqtanq taef-a.
\b
\q1
\v 23 Ngar garma-anr canluf ngae, aqyawf, ngaq-euq ghaq lavbaq naeqlaf-awr,
\q1 Ngaq-euq arnan aryamq lavnymr naeqlaf-euq mae.
\q1
\v 24 Ngar heulof-aer aer-euq ma,
\q1 “Miqyaer-or! Ngaq-euq arnan aryamq arkhoev arpaer-anr taef-aer, ngaq-anr taq yurdovdzae naeqlaf.
\q1 Nawq-euq arkhof arla-aq, yawqzir navluf zif-eu mae.
\b
\q1
\v 25 Arhuba nae nawr, mirtsaq tanqkhawr-euq dawqpaeq duqpur ciqtsaq taq-awr;
\q1 Mqdeuq khawf nawq-euq lafzar pyeuf-eu mae.
\q1
\v 26 Mqmir cawv-ir jir khawf, nawr-aq, zif taef-a.
\q1 Khoerdeuq dawqtawvluf, maeqtsoeq lof-aer caer-ir taef-a.
\q1 Nawr, paerkhanq paermanr dmpar-eu lof-aer, khoerdeuq-anr lavparnaeq taef-a.
\q1
\v 27 Aerkhawf, nawr-aq, tiqjawr-iq maqpov maq parlar-aer,
\q1 Nawq-euq arkhof arla-aq, li-eu maqbaw-a.
\q1
\v 28 Nawq-euq kuirlaf zaqkhav-euq zaqdeuq maeqhu paw daefdav lef-awr;
\q1 Aqyawf maf-euq zaqdeuq uvdeuq,
\q1 Nawq-euq maeqshi zifdanni yadaef taef-a.”
\c 103
\s1 Nuima-or, Miqyaer-anr Jaceuq-awq!
\d Daqbir-euq cardawq
\q1
\v 1 Ngaq-euq nuima saflar-or! Ya’we Miqyaer-anr jaceuq-awq!
\q1 Ngaq-euq lafkhoer kharanr-eu jeq dawqtawvluf,
\q1 Aqyawf-euq shawr-eu tsawrmyanr-anr jaceuq-awq.
\q1
\v 2 Ngaq-euq nuima saflar-or! Ya’we Miqyaer-anr jaceuq-awq!
\q1 Aqyawf nae khar muiqnaeq laf-euq jeq-anr taqngaer.
\q1
\v 3 Aqyawf, nawq-euq yawlaeq yawca iqbax dawqtawvluf pyaeqnaeq-awr;
\q1 Aqyawf, nawq-euq nargawr dawqtawvluf lavtaq naeq-eu mae.
\q1
\v 4 Aqyawf, nawq-euq daefzir maqbi lavcawvni kakhof naeq-awr;
\q1 Aqyawf, nawq-anr ghoer-awr gaq-eu hawr-eu,
\q1 Nanqyuni ghawqshaq gaq-eu uqdzanq nyaefdzanq naeqlaf-euq mae.
\q1
\v 5 Aqyawf, nawq-euq khaqmae-anr yawmuiq jeq bi dzaqdaev naeqlaf-euq mae.
\q1 Khoermirnae, nawr, khaqdzer lof-aer zaqguq tiq pov par pyeufkhof lar-euq mae.
\b
\q1
\v 6 Ya’we Miqyaer, tsaq-awr dawr-eu jeq dovlarni mr-awr;
\q1 Bi nyaefsuf taq-euq tsawrhaq dawqtawv luf-euq gharduq,
\q1 Dawr-awr tsaq-eu jeq dovlarni mrluf-eu mae.
\q1
\v 7 Aqyawf, aqyawf-euq garma deuq, Morseq-anr bi siqnya-awr;
\q1 Aqyawf mr-eu jeq Irsaqleqlav tsawrhaq deuq-anr bi siqnya-euq mae.
\q1
\v 8 Ya’we Miqyaer-aq, ghawqshaq gaqnya-awr guiqlanq yawdzanr byan-eu mae.
\q1 Nuima paer-eu maqkawr-aer, ghawqshaq gaq-eu jeq tiqbyanni anr-eu mae.
\q1
\v 9 Aqyawf, aqdui-anr aqmyanluf cae-eu laer maqngeur-aer;
\q1 Aqyawf, aqdui-anr li-eu maqbawni nuima paer-eu laer maqngeur-a.
\q1
\v 10 Aqyawf, aqdui-anr iqbax mrtaq-euq lof-aer geuxni maq janrnaeq laf-aer;
\q1 Aqdui-euq yawlaeq yawca kharngeur-eu lof-aer maqkhaeq maq khavnaeq laf-a.
\q1
\v 11 Aqjeq mirnae aernar-aq,
\q1 Mq, mirtsaq taf-aer arnavni gordzaeq nar-aq;
\q1 Aqyawf, aqyawf-anr guv-eu tsawrhaq deuq-anr ghawqshaq khoernavni gaq-eu mae.
\q1
\v 12 Nanrma gakhaeq, dovkhaeq-anr nae armanni kaq nar-aq;
\q1 Aqyawf, aqdui-euq yawbanq yawlaeq-anr khoermanni kaq-eu gar yurdzae naeqlaf-euq mae.
\q1
\v 13 Aqda tiq ghaq, yawqha-euq zaq-anr ghawqshaq gaq-eu lof-aer;
\q1 Ya’we Miqyaer, aqyawf-anr guv-eu tsawrhaq deuq-anr ghawqshaq gaq-eu mae.
\q1
\v 14 Aqjeq mirnae aernar-aq, aqyawf, aqdui-euq mawrkawr-anr siqnya-awr;
\q1 Aqyawf, aqdui-aq, mirtsaq shaqjaev mae laer maqngaer-a.
\b
\q1
\v 15 Tsawrhaqzaq-euq arnan aryamq-aq, yarmof lof-aer dur-awr;
\q1 Daega-anr daef-eu aryaev lof-aer maerlar-eu mae.
\q1
\v 16 Khoernar-aq, jaqlaer bawghae laf-awr,
\q1 Aryaev-anr bawtov ngae, aryaev byovjir-awr,
\q1 Aryaev daefduq khoer, aryaev-anr maqpar noeqtaq nya-eu mae.
\q1
\v 17 Aerkhawf, Ya’we Miqyaer-aq,
\q1 Mqmaq maqbyav yarzir-anr nae mqmaq maqbyav yarzir-anr keuvni,
\q1 Aqyawf-anr guv-eu deuq-anr ghawqshaq gaq-awr;
\q1 Aqyawf maf-euq zaqdeuq uvdeuq-anr, aqyawf-euq tsaq-awr dawr-eu jeq bif-eu mae.
\q1
\v 18 Khoeruqtaf, aqyawf-euq dawqma sarjax-anr cantae-awr,
\q1 Aqyawf-euq zanrdawq khofdawq-anr noeqkeuv-awr,
\q1 Mrcaw-eu deuq-anr, guiqlanq heudeuq bi keuvle-eu mae.
\b
\q1
\v 19 Ya’we Miqyaer, aqyawf-euq nuirmanq mq-euq khoertav lavzif taq-awr;
\q1 Aqyawf-euq uvlanr-eu jeq, yawqjeq navluf-anr uvlanr luf-eu mae.
\q1
\v 20 Miqyaer-euq dawq-euq tersar-anr narhaq-awr,
\q1 Aqyawf-euq khaerdawq-anr mrcaw-eu uqtaf,
\q1 Ghaq zawr khav-eu nawmaf, mqtav ghaqkhaer deuq-or,
\q1 Ya’we Miqyaer-anr jaceuq-awq!
\q1
\v 21 Miqyaer nuikhanr shir-eu jeq mr-eu,
\q1 Aqyawf-euq gar mrzaq nawmaf,
\q1 Nawmaf, aqyawf-euq guirmaf dawqtawvluf,
\q1 Ya’we Miqyaer-anr jaceuq-awq!
\q1
\v 22 Aqyawf uvlanr-eu uqmov kharngeur-eu gar jawr-eu,
\q1 Aqyawf nae mr-euq lafzar dawqtawvluf,
\q1 Ya’we Miqyaer-anr jaceuq-awq!
\q1 Ngaq-euq nuima saflar-or! Ya’we Miqyaer-anr jaceuq-awq.
\c 104
\s1 Bae-euq Yawsanr-anr Jaceuq-eu
\q1
\v 1 Ngaq-euq nuima saflar-or!
\q1 Ya’we Miqyaer-anr jaceuq-awq!
\q1 Ngaq-euq Miqyaer pyeuf-eu, Ya’we Miqyaer-or!
\q1 Nawr-aq, zawr huiq zawr manr-eu mae.
\q1 Nawr, yawshaef khanqsaer hawr-eu jaqlaq yawbya dmtaq-euq mae.
\q1
\v 2 Miqyaer maeqtsoeq dm-eu lof-aer yawshaef nae tsanrlanr taq-euq mae.
\q1 Aqyawf nae saqpar gheutaw-eu lof-aer mq-anr gheutaw taq-euq mae.
\q1
\v 3 Aqyawf, aqyawf-euq nymr-euq pyaqdmq,
\q1 Ircuf-euq khoertav cawqdav taq-euq mae.
\q1 Aqyawf, mqdmr-anr manq lavlawq bigeuf-awr,
\q1 Aqyawf, jaqlaer-euq aqdanr-euq khoertav can-eu mae.
\q1
\v 4 Aqyawf, jaqlaer-anr ghaqkhaer bipyeuf-awr;
\q1 Aqyawf, miqdzaq miqlmr-anr gar mrzaq bipyeuf-euq mae.
\b
\q1
\v 5 Nawq nae mirtsaq tanqkhawr-euq dawqpaeq duqpur ciqtsaq taq-euq mirnae;
\q1 Mqmaq maqbyav yarzir maqpov maq parlar nya-a.
\q1
\v 6 Nawq nae mirtsaq-anr maeqtsoeq bidm-eu lof-aer,
\q1 Yawnaf deuq nae sheukaq-awr;
\q1 Gawqjawq deuq-anr ircuf nae bi danqpymq taq-euq mae.
\q1
\v 7 Nawr, daeq ngae aqyawfmaf caevbyov ghae-awr;
\q1 Nawq-euq mqjeq mqtaev-euq tersar yagaq ngae,
\q1 Aqyawfmaf yawkawr-aer caev-eu mae.
\q1
\v 8 Aqyawfmaf, gawqjawq-euq uqdu davler-awr,
\q1 Aqyawfmaf, ghaqlawq-anr irka ghae-awr,
\q1 Nawq nae aqyawf maf-euq gharduq laeqhmq taq-euq jawrduq-anr irghae-eu mae.
\q1
\v 9 Aqyawfmaf, mirtsaq-anr maqpar bi danqpymq lar-aer,
\q1 Maqbi khandzeur laf-eu laer, nawq nae mirkaq lavbawnaeq taq-euq mae.
\b
\q1
\v 10 Aqyawf nae ghaqlawq-anr ircuf irbyoe bijav-awr;
\q1 Gawqjawq deuq-euq yawkaq-anr ircuf biyoer-euq mae.
\q1
\v 11 Aqyawfmaf, daega-anr gav-eu jeqzaq dawqtawv luf-anr ircuf bidawr-awr;
\q1 Ircuf maef-eu yarsaq-euq manqtanqlav deuq khawf, ya dawrdaev-eu mae.
\q1
\v 12 Mqtav-euq arjir, ircuf jav-eu dawqpae banqbanq-awr;
\q1 Aqyawfmaf, arbawr lafmyav yawkaq-anr jawr-awr car-eu mae.
\q1
\v 13 Miqyaer, yawgor-anr jav-eu aqyawf-euq nymr-anr nae,
\q1 Gawqdur deuq-anr ircuf shaeq-eu mae.
\q1 Mirtsaq tanqkhawr-aq, nawq nae gar mr-euq arsiq-euq baqda’nae nuikhanr shir-eu mae.
\b
\q1
\v 14 Aqyawf, jeqzaq-euq gharduq yarmof bi daeflar-awr;
\q1 Mirtsaq-anr nae tsawrhaqzaq dzaq-eu jeq bi dovlar-eu gharduq;
\q1 Tsawrhaqzaq mrdzaq-eu dzaqla ghovcaer bi daeflar-eu mae.
\q1
\v 15 Tsawrhaqzaq-euq nuima-anr laqkhaq bi caerlar-eu aqgaf dzaruir;
\q1 Tsawrhaqzaq-euq myavpyawq yawshaef bibya-eu saqloq-euq tsir hawr-eu;
\q1 Tsawrhaqzaq-euq nuima ghaq anrlarni dzaq-eu kaqmur,
\q1 Heudeuq-anr Miqyaer nae bi javlar-euq mae.
\q1
\v 16 Miqyaer nae kataq-euq Leqbaqnoq-euq siqdaq miqshuq,
\q1 Ya’we Miqyaer-euq arbawr deuq ardziq tiqbyanni danq-eu mae.
\q1
\v 17 Arjir, arbawr khoerdeuq-anr banqbanq-awr;
\q1 Miqshuq arbawr-anr uirdzoeq banqbanq-eu mae.
\q1
\v 18 Gawqjawq gawqdur yawgor-aq, yaq-euq jawrduq pyeuf-awr;
\q1 Logur-euq lopyaf-aq, pyaqiq deuq caevzafduq pyeuf-eu mae.
\q1
\v 19 Aqyawf nae bala-anr yamqlaw bitof-eu gharduq tsaqtsov taq-awr;
\q1 Nanrma-anr, ga’anr-eu aryamq bi siqnya taq-euq mae.
\q1
\v 20 Nawq nae uqcif-euq yawzanr-anr bae-awr;
\q1 Uqcif zanrle ngae, bawrtsanq-euq jeqzaq deuq bi dovle-eu mae.
\q1
\v 21 Arlaqjaqshir zaqguq deuq, Miqyaer-anr nae dzar sharpov-eu,
\q1 Joeqjoeq-aer sanr-eu shaqtae tae-eu mae.
\q1
\v 22 Nanrma dovlar ngae, aqyawfmaf tiqgar uiqler-awr,
\q1 Aqyawf maf-euq lokhanq-euq lafkhoer gayuf ler-eu mae.
\q1
\v 23 Tsawrhaqzaq-aq, yawqha-euq myawqmr yarngaeq-anr dawfler-awr,
\q1 Uqcif ciftaw tawle ngae keuvni, aqyawf-euq gar mr-eu mae.
\b
\q1
\v 24 Ya’we Miqyaer-or! Nawq nae mrtaq-euq jeq armyavni myaq-eu nga!
\q1 Zaqsiq tsawrganr-euq lafkhoer, nawr khoerdeuq dawqtawv luf-anr bae-awr;
\q1 Mirtsaq tanqkhawr-aq, nawq-euq myawqganq deuq byanluf-eu mae.
\q1
\v 25 Huiq-awr jer-eu iqmalavshav-euq lafkhoer,
\q1 Maq guijir coer-eu yawdaef jeq yawhuiq yawnyir, tiqbyanni jawrluf-eu mae.
\q1
\v 26 Khoertav-aq, lawqdeuq canluf-awr,
\q1 Nawq nae bae-euq Leqbiraqta byavyanq,
\q1 Khoergar jawr-awr, aqmui muiluf-eu mae.
\b
\q1
\v 27 Yamqlaw tsaq ngae, nawr dzaqdzaq dawrdawr bifnaeq laf-eu gar,
\q1 Aqyawfmaf dawqtawvluf, nawq-anr dawqluf-eu mae.
\q1
\v 28 Nawq nae aqyawf maf-anr bif-euq jeq, aqyawfmaf yuruiq-eu mae.
\q1 Nawr, nawq-euq aqlaf pyaeq ngae,
\q1 Aqyawfmaf yawmuiq jeq tiqdaev daev-eu mae.
\q1
\v 29 Nawr, nawq-euq myavpyawq ciqzaf ngae, aqyawfmaf tsawqguv-ir-awr;
\q1 Nawr, aqyawf maf-euq saf yurkhof ngae,
\q1 Aqyawfmaf shir-awr mirtsaq par pyeufkhof-ir-eu mae.
\q1
\v 30 Nawr, nawq-euq Saflar pyaeqghae-awr, aqyawf maf-anr bae-euq mae.
\q1 Nawq nae mirtsaq tanqkhawr-euq pyawqnaq lavshuif-euq mae.
\b
\q1
\v 31 Ya’we Miqyaer-euq yawshaef khanqsaer,
\q1 Mqmaq maqbyav yarzir gmq-awr,
\q1 Ya’we Miqyaer, aqyawf nae mrtaq-euq gardeuq-anr laqkhaqcaer luf-ur.
\q1
\v 32 Aqyawf, mirtsaq tanqkhawr-anr haw ngae,
\q1 Mirtsaq tanqkhawr yawdzuq dzuqlar-awr;
\q1 Aqyawf gawqjawq-anr toeqciv ngae, uqkhoeq tanqdov laf-eu mae.
\q1
\v 33 Ngar khardaef-eu maqshir tiqzir,
\q1 Ya’we Miqyaer-anr car-awr ciqpoeq ma.
\q1 Ngar, saf kharghawr-eu khoerkeuvni,
\q1 Ngaq-euq Miqyaer-anr car-awr jaceuq ma.
\q1
\v 34 Ngar dzardziv dziv-eu jeq, aqyawf nuikhanr shir-eu jeq pyeuf luf-ur!
\q1 Ngar, Ya’we Miqyaer-euq lafkhoer laqkhaqcaer ma.
\q1
\v 35 Mirtsaq-euq khoertav nae iqbaxzaq bi puivdzaq jir-awr,
\q1 Tsawrcawv tiqghaq-iq maq dzerlarni byovtsaevjir luf-ur.
\q1 Ngaq-euq nuima saflar-or! Ya’we Miqyaer-anr jaceuq-awq!
\q1 Haleluya!
\c 105
\s1 Li-eu Maqbawni Sarjax Zif-eu Miqyaer
\q1
\v 1 Ya’we Miqyaer-euq guiqlanq-anr jaceuq-awq!
\q1 Aqyawf-euq tsawrmyanr-anr kur-awr,
\q1 Aqyawf nae mr-euq jeq-euq garkawv, tsawrhaqzaq-anr bisiq-awq.
\q1
\v 2 Miqyaer-anr carnaeq-awq.
\q1 Aqyawf-anr jaceuq-eu dawq carnaeq-awq.
\q1 Aqyawf nae mr-euq zanqler paq-aer ghae-eu gar dawqtawv luf-euq garkawv ja-awq.
\q1
\v 3 Aqyawf-euq shawr-eu tsawrmyanr-aq, yawshaef khanqsaer huiq-awr,
\q1 Ya’we Miqyaer-anr pov-eu tsawrhaq deuq-euq nuima laqkhaqcaer luf-ur.
\q1
\v 4 Ya’we Miqyaer hawr-eu aqyawf-euq ghaq-anr pov-awq.
\q1 Aqyawf-euq myavpyawq-anr aqmyanluf pov-awq!
\q1
\v 5 Miqyaer nae mr-euq zawr muiq-eu gardeuq hawr-eu;
\q1 Aqyawf nae zanqler paq-aer ghae-eu jeq mr-euq uqtaf;
\q1 Aqyawf-euq khaqmae nae yarkhaq dar-euq jeq-anr noeqmawr-awq,
\q1
\v 6 Aqyawf-euq kuirlaf zaqkhav, Aqbyaqhaq-euq aryoeq-or!
\q1 Aqyawf nae tserdov-euq Yaqkov-euq zaqdeuq-or! Khoer-anr noeqmawr-awq.
\b
\q1
\v 7 Ya’we Miqyaer-aq, aqdui-euq Miqyaer mae.
\q1 Aqyawf yarkhaq dar-eu jeq-aq, mirtsaq tanqkhawr dawqtawv luf-anr taf-eu mae.
\q1
\v 8 Aqyawf, aqyawf-euq dawqma sarjax-anr mqmaq maqbyav yarzir noeqtaq-awr;
\q1 Aqyawf nae bif-euq khaerdawq-aq, artanr zir gmq-eu mae.
\q1
\v 9 Aqyawf, Aqbyaqhaq naeq-aer dawqma sarjax dzaq-awr,
\q1 Aqyawf, Irtsav-anr kamqtaq-euq mae.
\q1
\v 10 Khoernar-aq, Yaqkov-anr zanrtaq khoftaq lof-aer yawduq lavbaw naeq-awr,
\q1 Irsaqleqlav-anr mqmaq maqbyav yarzir zif-eu dawqma sarjax bipyeuf-euq mae.
\q1
\v 11 Aqyawf aer-eu, “Ngar, nawq-anr Kaqnaq mirkhanq bif-awr;
\q1 Nawq-anr cavdaeq daeqbir naeq-euq jeqbir lof-aer bipyeuf ma.”
\b
\q1
\v 12 Aqyawfmaf tsawrhaq maqmyaq-aer yawcuiv ngae,
\q1 Aqyawfmaf zawr cuiv-awr, mirkhanq-euq boermiq siqkhaq pyeuf-eu mae.
\q1
\v 13 Aqyawfmaf, mirkhanq tiqkhanq sair tiqkhanq can-awr,
\q1 Uvlanr-eu dzoeqdzaq tiqgar nae,
\q1 Tsawrjeuq nuijeq jawr-eu gar canpar-euq mae.
\q1
\v 14 Aqyawf, aqyawf maf-anr tiqghaq-iq maqbi mrlaeq ler-aq;
\q1 Aqyawf, aqyawf maf-euq gharduq sanqpaq deuq-anr khawf daeq-euq mae.
\q1
\v 15 Aqyawf aer-eu, “Ngaq nae tsaqtsov taq-euq tsawrhaq-anr taq toeqciv.
\q1 Ngaq-euq gharduq ngaeqdan-eu deuq-anr coeqler-eu jeq taqmr.”
\b
\q1
\v 16 Khoeruqtaf, aqyawf, mirtsaq-euq khoertav maef-awr shuf-eu jeq kurdov laf-awr bi keuvle-awr;
\q1 Khar laeqhmq taq-euq dzaqdzaq dawrdawr dawqtawv luf-anr aqyawf nae lavcawv jir-euq mae.
\q1
\v 17 Aqyawf, aqyawf maf-euq maeqhu tsawrhaq tiq ghaq khaerghae-euq mae.
\q1 Khoer-aq, zaqkhav lof-aer bi anqdzaq-euq Yorsaev mae.
\q1
\v 18 Aqcawq, aqyawf-euq aqkuir-anr narler-eu shmrcav paf-awr;
\q1 Aqyawf-anr shmr lanrdan bidan-euq mae.
\q1
\v 19 Aqyawf nae ngaeqtaq-euq dawq, maq pyeuflar-euq khoerkeuvni,
\q1 Ya’we Miqyaer-euq dawq, aqyawf-anr tsermr-euq mae.
\q1
\v 20 Khoernar-aq, sanqpaq khaer-eu mirnae aqyawf-anr pyaeqnaeq-awr;
\q1 Tsawrhaq-anr uvlanr-eu deuq, aqyawf-anr pyaeq-awr bidov-ir-euq mae.
\q1
\v 21 Sanqpaq, aqyawf-anr sanqpaq-euq gar bimr-awr;
\q1 Aqyawf-euq myawqganq dawqtawv luf-anr uvlanr-eu ghaq bigeuf-euq mae.
\q1
\v 22 Aqyawf, sanqpaq-euq dzoeqda deuq-anr janrnaeq mawf-eu lof-aer janrnaeq-awr;
\q1 Sanqpaq-euq aqyuif aqtsu deuq-anr zaqsiq tsawrganr maeqnaeq-euq mae.
\b
\q1
\v 23 Khoernar-aq, Irsaqleqlav, Irjirtuv-anr oe-awr,
\q1 Yaqkov, Haqmav-euq mirtsaq-anr jawr-euq mae.
\q1
\v 24 Miqyaer nae aqyawf-euq tsawrhaq yawkhav-aer bimyaq bi baerlar-awr;
\q1 Aqyawf maf-anr muir-eu deuq navmaqtser, ghaq bi khavdzaeq lar-euq mae.
\q1
\v 25 Aqyawf, aqcawq-euq nuima, aqyawf-euq tsawrhaq-anr bi byaelar-awr;
\q1 Aqyawf-euq kuirlaf zaqkhav-anr bi shuirdzaq bi khavdzaq-euq mae.
\b
\q1
\v 26 Miqyaer, aqyawf-euq kuirlaf zaqkhav Morseq hawr-eu,
\q1 Aqyawf nae tserdov-euq Aqloq-anr khaerlef-euq mae.
\q1
\v 27 Aqyawfnyaf, aqyawf maf-euq ghanrcae bisiq bimawr-eu jeq mr-awr;
\q1 Haqmav-euq mirtsaq-anr zanqler paq-aer ghae-eu jeq mr-euq mae.
\q1
\v 28 Miqyaer nae yawzanr pyaeqghae lef-awr, zanrtsuini bipyeuf-ir-awr,
\q1 Aqyawfmaf, aqyawf-euq dawq-anr maqpuiq-a.
\q1
\v 29 Aqyawf, aqyawf maf-euq ircuf-anr shiq bipyeuf-ir-awr,
\q1 Aqyawf maf-euq ngaqshaq bishir-euq mae.
\q1
\v 30 Aqyawf maf-euq mirkhanq-anr khaqpaq jawrbyan lar-awr;
\q1 Aqyawf maf-euq sanqpaq-euq arlawv-euq lafkhoer khawf, jawrbyan jir-euq mae.
\q1
\v 31 Miqyaer dawq bif ngae, aqyawf maf-euq mirkhanq khanqlanni,
\q1 Buqsav hawr-eu shaermawr baqmaf jawrbyan lar-euq mae.
\q1
\v 32 Aqyawf, aqyawf maf-anr uqyaer-euq danzar uqyaer arsiq bi gale-awr;
\q1 Aqyawf maf-euq mirtsaq-euq khoertav miqlmr dof-eu miqdzaq bi gale-euq mae.
\q1
\v 33 Aqyawf nae aqyawf maf-euq mirkaq-euq lafkhoer daef-eu aqgaf-euq bawduv,
\q1 Hawr-eu siqguq arbawr deuq bi daecawv-awr, arbawr deuq bi daekhaef jir-euq mae.
\q1
\v 34 Miqyaer dawq bif ngae, maq guijir coer-eu nyaevbanr dovlar-awr,
\q1 Nyaevbanr zaqguq deuq dovlar-euq mae.
\q1
\v 35 Khoernar-aq, aqyawf maf-euq mirkhanq-anr khardaef-eu sanqlanq ghawqdar dzaqjir-awr,
\q1 Aqyawf maf-euq mirtsaq-euq arsiq myeufanr jir-euq mae.
\q1
\v 36 Aqyawf, aqyawf maf-euq ghaq-anr nae daefbae baele-euq dawqtawvluf,
\q1 Aqyawf maf-euq mirkhanq-euq huqbaw dawqtawv luf-anr khawf, bi shirjir-euq mae.
\b
\q1
\v 37 Khoernar-aq, Miqyaer, Irsaqleqlav tsawrhaq-anr,
\q1 Pyur hawr-eu shuir biyur-awr nae sheuqdov laf-euq mae.
\q1 Aqyawf-euq tsawrjeuq-euq ghanrcae ghaq baq-eu tiqghaq-iq maqkeuq-a.
\q1
\v 38 Irjirtuv tsawrhaq, aqyawf maf-anr guvluf-eu mirnae,
\q1 Aqyawfmaf dov-ir ngae, Irjirtuv laqkhaq caer-eu mae.
\q1
\v 39 Miqyaer, gheuja taq-euq mqdmr nae joeshmr naeq-awr,
\q1 Uqcif paw yawshaef bya-eu miqdzaq bijav-euq mae.
\q1
\v 40 Aqyawfmaf shar ngae, aqyawf, khanqzaqlaqma pyaeqghae lef-awr;
\q1 Aqyawfmaf tiqdaev ya dzaqdaevni, mqtav-euq kaqmur bifnaeq-euq mae.
\q1
\v 41 Aqyawf, khaqlo pan ngae ircuf tanqdov lef-awr,
\q1 Guicorni ghae-eu jawrduq-anr lawrgawv lof-aer yoerle-euq mae.
\q1
\v 42 Aqyawf, aqyawf-euq kuirlaf zaqkhav Aqbyaqhaq hawr-eu,
\q1 Aqyawf-euq shawr-eu sarjax-anr noeqkeuv-euq mirnae,
\q1
\v 43 Aqyawf, aqyawf-euq tsawrhaq-anr laqkhaq tiqcaer sheuqdov laf-awr;
\q1 Aqyawf nae tserdov-euq deuq-anr, lurgha caergha-eu lafkhoer sheuqdov laf-euq mae.
\q1
\v 44 Aqyawf, aqcawq tsawrjeuq-euq mirkhanq, aqyawf maf-anr bifnaeq-awr;
\q1 Aqyawfmaf, tsawrjeuq deuq nae mrtaq-euq jeq za-euq mae.
\q1
\v 45 Khoer-aq, aqyawfmaf, aqyawf-euq zanrtaq khoftaq-anr bi cantae-awr;
\q1 Aqyawf-euq zanrdawq-anr bi mrcaw-eu gharduq mae.
\q1 Haleluya!
\c 106
\s1 Muiq-eu Miqyaer-anr Jaceuq-eu
\q1
\v 1 Haleluya!
\q1 Aqyawf yawmuiq mirnae,
\q1 Ya’we Miqyaer-euq guiqlanq-anr jaceuq-awq.
\q1 Aqyawf-euq ghawqshaq gaq-eu jeq, mqmaq maqbyav yarzir zif-eu mae.
\q1
\v 2 Ya’we Miqyaer nae baoq lafkhoer mr-euq deuq-anr, aqsur ghaq jajir coer-eu la?
\q1 Aqsur ghaq, aqyawf-anr jaceuq-eu jeq dawqtawvluf dawqdzawr mrjir nya-eu la?
\q1
\v 3 Dawr-awr tsaq-eu jeq-euq maeqnan cantae-eu deuq hawr-eu,
\q1 Aqmyanluf tsaq-awr dawr-eu jeq mr-eu tsawrhaq-aq, guiqlanqhuiq taef-a.
\b
\q1
\v 4 Ya’we Miqyaer-or!
\q1 Nawr, nawq-euq tsawrhaq-anr ghoer mr-eu lafkhoer, ngaq-anr noeqkeuv naeqlaf.
\q1 Nawr, kakhof-eu jeq yur-awr ngar jawr-eu gar oemawr-awq.
\q1
\v 5 Ngar, nawq nae tserdov-euq deuq bawle zale-eu gar ya’mawr-awr;
\q1 Ngar, nawq-euq tsawrjeuq lurgha caergha-eu naeq-aer laqkhaq yacaerni hawr-eu;
\q1 Ngar, nawq-euq jeqbir-euq baqda’nae yawshaef khanqsaer za’ni.
\b
\q1
\v 6 Nga’maf, nga’maf-euq aqpoeq aqbawr deuq lof-aer iqbax mr-awr,
\q1 Nga’maf yawlaeq yawca jeq mr-euq uqtaf, nga’maf yawcawv jeq mr-euq mir-a.
\q1
\v 7 Irjirtuv-anr jawr ngae, nga’maf-euq aqpoeq aqbawr deuq,
\q1 Nawq nae mr-euq zanqler paq-aer ghae-eu jeq-anr maq ghovshaw nya-aq.
\q1 Aqyawfmaf, myaq duidui-eu nawq-euq ghawqshaq gaq-eu jeq-anr maq noeqmawrni,
\q1 Iqmalavshav-euq lawrdzer, Irner iqmalavshav-anr nawq-anr puiq-euq mae.
\q1
\v 8 Aerkhawf, aqyawf-euq tsawrmyanr-euq gharduq, aqyawf maf-anr kakhof naeq-awr;
\q1 Aqyawf baoq huiq-eu bisiq-eu gharduq mr-euq mae.
\q1
\v 9 Aqyawf, Irner iqmalavshav-anr daeq ngae, guicorni bipyeuf-ir-awr;
\q1 Aqyawf, bawrtsanq bawrdanr-anr nae sheuqdov-eu lof-aer,
\q1 Yawnaf-anr nae, aqyawf maf-anr sheuqdov ghae-euq mae.
\q1
\v 10 Miqyaer, aqyawf maf-anr byae-eu deuq-euq aqlaf-anr nae bibuq-ir-awr;
\q1 Aqyawf maf-anr muir-eu deuq-euq aqlaf-anr nae kakhof naeq-euq mae.
\q1
\v 11 Aqyawf maf-anr muir-eu deuq ircuf nae bi danqpymq-awr,
\q1 Aqyawfmaf tiqghaq-iq maq dzerlar-aq.
\q1
\v 12 Khoerngae, aqyawfmaf, aqyawf-euq dawq-anr jan-awr,
\q1 Aqyawfmaf, car-awr aqyawf-anr jaceuq-euq mae.
\b
\q1
\v 13 Ghawqmyanr maqghae-aer, aqyawfmaf, aqyawf nae mr-euq jeq ngaer-awr;
\q1 Aqyawfmaf, aqyawf maeqbawq bif-eu gar maqpar dawq-eu mae.
\q1
\v 14 Aqyawfmaf, bawrtsanq bawrdanr-anr jawr ngae,
\q1 Zawr khav-eu shiqshaq-euq nuikhanr nuilov-anr maq ghaqler-aer;
\q1 Kharshuif dae-anr aqyawfmaf, Miqyaer-anr tsermr haw-euq mae.
\q1
\v 15 Khoerngae, aqyawf, aqyawfmaf shar-eu jeq bif-euq mae.
\q1 Aerkhawf, aqyawf maf-euq nuima saflar jae-ir-eu jeq bi keuvle-euq mae.
\b
\q1
\v 16 Aqyawfmaf, saeqghawv ghawv-awr jawrluf ngae,
\q1 Ya’we Miqyaer-euq tsawrshawr Aqloq hawr-eu Morseq-anr myavnav nav-euq mae.
\q1
\v 17 Khoerngae, mirtsaq tsawqnga lar-awr, Daqtaq-anr myeufanr-awr,
\q1 Aqbirlamq hawr-eu aqyawf-euq baqmur-anr byavtaeq byov-euq mae.
\q1
\v 18 Aqyawf maf-euq baqmur-euq khoertav miqdzaq gale-awr,
\q1 Miqdzaq khoer nae tsawrcawv deuq-anr puivdzaq jir-euq mae.
\b
\q1
\v 19 Aqyawfmaf, Horlev gawqjawq-anr mawrner mawrkawr taev-awr;
\q1 Aqyawfmaf nae khar-euq mawrkawr khoer-anr uqduq tanq-euq mae.
\q1
\v 20 Aqyawfmaf, yawqha-euq yawshaef khanqsaer,
\q1 Yarmof dzaq-eu mawrner-euq mawrkawr naeq-aer daeqpar-euq mae.
\q1
\v 21 Aqyawfmaf, Irjirtuv-anr huiq-awr manr-eu jeq mr-euq Miqyaer-anr,
\q1 Aqyawf maf-euq kakhof-eu ghaq-anr ngaer-euq mae.
\q1
\v 22 Aqyawf, Haqmav mirtsaq-anr zanqler paq-aer ghae-eu jeq mr-awr;
\q1 Irner iqmalavshav-anr yawzeu bawlar paq-aer ghae-eu jeq mr-euq mae.
\q1
\v 23 Miqyaer, aqyawf maf-anr lavcawv le-eu laer aer ngae;
\q1 Aqyawf nae tserdov taq-euq Morseq, aqyawf nuima paer-eu yurpyawr-eu laer;
\q1 Yawkaq-anr jawr-awr, aqyawf-euq maeqshi yawfler-euq mae.
\q1 Maqngeur lawnmr-aq, aqyawf, aqyawf maf-anr lavcawv jir-eu mae.
\b
\q1
\v 24 Khoernar-aq, aqyawfmaf, nuikhanr shirlar-eu mirkhanq-anr hawdoer-awr,
\q1 Aqyawfmaf, Miqyaer-euq dawq-anr maqjan-a.
\q1
\v 25 Aqyawfmaf, Ya’we Miqyaer-euq tersar-anr maq narhaq-aer;
\q1 Yawqha-euq saeqghawv-euq lafkhoer jawr-awr dawqghof dov-euq mae.
\q1
\v 26 Khoermirnae, aqyawf, aqyawf maf-anr bawrtsanq bawrdanr-euq lafkhoer bicoq-ir ma laer, aqlaf bafdir-awr kamq-euq mae.
\q1
\v 27 Aqyawf maf-euq zaqdeuq uvdeuq,
\q1 Aqcawq tsawrjeuq-euq ghanrcae bi jawrbyav-awr;
\q1 Aqcawq-euq mirkhanq-anr bicoq-ir jir ma laer aernaeq-euq mae.
\b
\q1
\v 28 Aqyawfmaf, Peqor-euq Baqlar miqyaer-anr gawfler-awr;
\q1 Yawshir jeq-anr lawrnaeq-euq lawrdzar dzaq-euq mae.
\q1
\v 29 Aqyawfmaf, Miqyaer nuima paerlar paq-aer ghae-eu jeq mr-euq mirnae;
\q1 Aqyawf maf-euq ghanrcae nargawr gawrma dovlar-euq mae.
\q1
\v 30 Aerkhawf, Pirneqhar turlar-awr yawkaq-anr yawf ngae,
\q1 Nargawr gawrma khoer byov-ir-euq mae.
\q1
\v 31 Aqyawf khoerlof-aer mr-euq mirnae, tiqzir sair tiqzir mqmaq maqbyav yarzir,
\q1 Aqyawf-anr tsaq-awr dawr-eu tsawrhaq tiq ghaq lof-aer sawxnaeq taef-a.
\b
\q1
\v 32 Aqyawfmaf, Maqlirbaq-euq ircuf laer kur-eu dawqpae jawr ngae khawf;
\q1 Miqyaer-euq nuima lavpaer-awr,
\q1 Aqyawf maf-euq baqda’nae, Morseq maqmuiq-eu jeq yadaq-euq mae.
\q1
\v 33 Aqyawfmaf, Morseq-euq saflar-anr bi puiqlar-euq mirnae;
\q1 Aqyawf, aqyawf-euq maeqluq nae, dawqkhav ngaeq-euq mae.
\b
\q1
\v 34 Ya’we Miqyaer nae aqyawf maf-anr dawq bif-euq lof-aer;
\q1 Aqyawfmaf, aqcawq-euq tsawrjeuq-anr maq lavcawv-aq.
\q1
\v 35 Aerkhawf, aqyawfmaf, aqcawq tsawrjeuq naeq-aer daeftaf-awr,
\q1 Aqcawq mr-eu jeq mrdzaw-euq mae.
\q1
\v 36 Aqyawfmaf, aqcawq-euq tanqpanq aqma mawrkawr-anr uqduq tanq-euq mae.
\q1 Khoer-aq, aqyawf maf-euq gharduq lanrju pyeuflar-euq mae.
\q1
\v 37 Aqyawfmaf, naef-anr yawqha-euq zaqmiq zaqyo khawf lawrnaeq-euq mae.
\q1
\v 38 Aqyawfmaf, Kaqnaq-euq tanqpanq aqma mawrkawr-anr lawrnaeq-eu gharduq,
\q1 Aqyawfmaf, yawqha-euq zaqmiq zaqyo deuq-euq shiq, tiqjeq-iq maq siqnya-eu deuq-euq shiq saefdov-euq mae.
\q1 Aqyawfmaf, mirkhanq khoerkhanq-anr shiq nae lavjawf-euq mae.
\q1
\v 39 Khoermirnae, aqyawfmaf, yawqha nae mr-euq jeq yawqha-anr lavjawf-awr;
\q1 Aqyawfmaf mr-eu deuq-euq baqda’nae, mawrdo anq-eu tsawrhaq-anr durlar-euq mae.
\b
\q1
\v 40 Khoermirnae, Ya’we Miqyaer, aqyawf-euq tsawrhaq-anr nuima paer duidui lar-awr;
\q1 Aqyawf, aqyawf-euq jeqbir-anr nuidav dav-eu mae.
\q1
\v 41 Khoermirnae, aqyawf, aqyawf maf-anr aqcawq tsawrjeuq-euq aqlaf-euq lafkhoer a’naeq-awr;
\q1 Aqyawf maf-anr byae-eu deuq nae bi uvlanr-euq mae.
\q1
\v 42 Aqyawf maf-anr muir-eu deuq, aqyawf maf-anr khaeqnaeq khavnaeq-awr;
\q1 Aqyawfmaf, aqcawq-euq aqlaf-euq uqmov yajawr-ir-euq mae.
\q1
\v 43 Aqyawf, aqyawf maf-anr ghawqmyavpov bibuq-ir-euq khawf;
\q1 Aqyawfmaf, yawqha-euq maeqbawq-euq lafkhoer aqyawf-anr puiq-eu mae.
\q1 Aqyawfmaf, yawqha-euq yawlaeq yawca-euq baqda’nae bi gheuka-euq mae.
\q1
\v 44 Khoerlof-aer law-awr khawf,
\q1 Aqyawf, aqyawfmaf gur-eu gar yagaq ngae;
\q1 Aqyawf, aqyawfmaf shaqzanq daqluf-eu garkawv sharnoeq naeq-euq mae.
\q1
\v 45 Aqyawf, aqyawf maf-euq gharduq, aqyawf-euq dawqma sarjax-anr noeqkeuv-awr;
\q1 Aqyawf-euq ghawqshaq gaq-eu jeq myaq duidui-eu baqda’nae, nuima ga’nanq le-euq mae.
\q1
\v 46 Aqyawf, aqyawf maf-anr zaqkhav bigeuf-eu laer khar nyaefghae-euq deuq,
\q1 Aqyawf maf-anr ghawqshaq bi hawgaqni khawf mr-euq mae.
\b
\q1
\v 47 Nga’maf-euq Miqyaer pyeuf-eu Ya’we Miqyaer-or!
\q1 Nga’maf-anr kakhof naeqlaf-awq.
\q1 Nga’maf, nawq-anr khanqsaer jaevjaev-aer jaceuq-awr;
\q1 Nawq-euq shawr-eu tsawrmyanr-euq guiqlanq-anr jaceuq nya’ni;
\q1 Aqcawq tsawrjeuq-euq ghanrcae jawrluf-eu nga’maf-anr sheuquiq naeqlaf.
\b
\q1
\v 48 Irsaqleqlav-euq Miqyaer pyeuf-eu Ya’we Miqyaer-anr jaceuq-awq!
\q1 Mqmaq maqbyav yarzir-anr nae mqmaq maqbyav yarzir-anr keuvni jaceuq-awq!
\q1 Tsawrhaq yawqghaq navluf “Aqmeq” laer aer-awq.
\q1 Haleluya!
\c 107
\ms JACEUQ-EU SANQBOF NGAQ PAV TIQPAV: Jaceuq-eu 107-150
\s1 Bibuq-ir-eu Miqyaer-anr Jaceuq-eu
\q1
\v 1 Ya’we Miqyaer-euq guiqlanq-anr jaceuq-awq.
\q1 Aqjeq mirnae aernar-aq, aqyawf-aq yawmuiq mae.
\q1 Aqyawf-euq ghawqshaq gaq-eu jeq mqmaq maqbyav yarzir zif-eu mae.
\q1
\v 2 Muir-eu ghaq-euq aqlaf-anr nae, Miqyaer nae bi kakhof-euq tsawrhaq,
\q1 Ya’we Miqyaer-euq kakhof-eu jeq za-euq tsawrhaq ngaeqdov lef-awq.
\q1
\v 3 Aqyawf nae kuruiq-euq tsawrhaq-aq, mirtsaq doeni jawr-awr;
\q1 Nanrma dovkhaeq paw, gakhaeq paw hawr-eu guikhaeq paw, nyakhaeq paw khawf jawr-eu mae.
\b
\q1
\v 4 Aqyawfmaf, tiqjeq-iq maqjav-eu bawrtsanq bawrdanr-euq garma-anr doedoe ghagha-aer can-euq khawf;
\q1 Aqyawfmaf, jawrnya-eu meuq maq povmawr nya-aq.
\q1
\v 5 Aqyawf maf-euq nuima saflar ghaqbaq baq-ir-awr, hawq maef-awr ircuf maef-euq mae.
\q1
\v 6 Aqyawfmaf gardzaq garkawv jav-awr,
\q1 Ya’we Miqyaer-anr gurgaq ngae;
\q1 Aqyawf, aqyawf maf-anr shaqzanq naf-eu gar nae bibuq-ir-euq mae.
\q1
\v 7 Aqyawfmaf meuq tiq meuq-anr jawrduq za’ni ir-eu gharduq;
\q1 Aqyawf, aqyawf maf-anr tsaq-eu garma-anr nae sheuqghae naeq-euq mae.
\q1
\v 8 Ya’we Miqyaer-aq, muiq-awr tsawrhaqzaq-euq gharduq,
\q1 Zanqler paq-aer ghae-eu gardeuq mr-euq mirnae;
\q1 Tsawrhaqzaq, aqyawf-euq guiqlanq-anr jaceuq-eu tsaq mae.
\q1
\v 9 Aqjeq mirnae aernar-aq, aqyawf geufmawf-eu nuima saflar nuikhanr bishir-awr;
\q1 Maef-eu nuima saflar-anr yawmuiq jeq bi dzaqdaev-eu mae.
\b
\q1
\v 10 Shir-eu jeq-euq narshmr-euq uqmov hawr-eu yawzanr-euq lafkhoer nuirluf-eu deuq,
\q1 Shaqzanq hawr-eu shmrcav nae bi paftawf taq-euq mae.
\q1
\v 11 Aqyawfmaf, gor duidui-eu ghaq-euq maeqbawq-anr hawdoer-awr,
\q1 Miqyaer-euq dawq-anr puiq-euq mirnae, khoerlof-aer yadaq-euq mae.
\q1
\v 12 Khoermirnae, aqyawf, aqyawf maf-euq nuima bi ga’aw le-eu laer,
\q1 Aqyawf maf-anr myawqkhav bimr-awr;
\q1 Aqyawfmaf coq-ir ngae, gheutur naeq-eu tiqghaq-iq maqjawr-a.
\q1
\v 13 Aqyawfmaf gardzaq garkawv jav-awr,
\q1 Ya’we Miqyaer-anr gurgaq ngae;
\q1 Aqyawf, aqyawf maf-anr shaqzanq naf-eu gar nae bibuq-ir-euq mae.
\q1
\v 14 Aqyawf, aqyawf maf-anr shir-eu jeq-euq narshmr-euq uqmov hawr-eu yawzanr-anr nae sheuqdov lef-awr;
\q1 Aqyawf maf-euq shmrcav gheutsaev gheulaevjir naeq-euq mae.
\q1
\v 15 Ya’we Miqyaer-aq, muiq-awr tsawrhaqzaq-euq gharduq,
\q1 Zanqler paq-aer ghae-eu gardeuq mr-euq mirnae;
\q1 Tsawrhaqzaq, aqyawf-euq guiqlanq-anr jaceuq-eu tsaq mae.
\q1
\v 16 Aqjeq mirnae aernar-aq, aqyawf, guiqshuir larghov-anr ngawqpav-awr;
\q1 Shmr ghovkhaeq-anr nyiq tsaev-aer deuvtsaev-euq mae.
\b
\q1
\v 17 Aqdzawq argan-aq, yawqha-euq yawbanq yawlaeq hawr-eu,
\q1 Yawqha-euq yawlaeq yawca-euq baqda’nae shaqzanq yadaq-eu mae.
\q1
\v 18 Aqyawf maf-euq nuima saflar, dzaqdzaq dawrdawr kharngeur-eu jeq-anr maq hawcawq nanr-aer;
\q1 Aqyawfmaf shir-eu jeq-euq larghov dawqpae larkeuv taq-euq mae.
\q1
\v 19 Aqyawfmaf gardzaq garkawv jav-awr, Ya’we Miqyaer-anr gurgaq ngae;
\q1 Aqyawf, aqyawf maf-anr shaqzanq naf-eu gar nae bibuq-ir-euq mae.
\q1
\v 20 Miqyaer, aqyawf-euq dawq khaerghae-awr nae, aqyawf maf-anr lavsavtaq naeq-awr;
\q1 Aqyawfmaf yacawv-ir-eu gar nae bibuq-ir-eu mae.
\q1
\v 21 Ya’we Miqyaer-aq, muiq-awr,
\q1 Tsawrhaqzaq-euq gharduq zanqler paq-aer ghae-eu gardeuq mr-euq mirnae;
\q1 Tsawrhaqzaq, aqyawf-euq guiqlanq-anr jaceuq-eu tsaq mae.
\q1
\v 22 Aqyawfmaf, guiqlanq-anr jaceuq-eu lawr-eu jeq bilawr-awr;
\q1 Laqkhaq caercaer-aer aqyawf-euq gardeuq-euq garkawv dawqdzawr bimr-awq.
\b
\q1
\v 23 Lawq-anr dziq-awr iqmalavshav-anr cancan-aer,
\q1 Huiq-eu ircuf-euq khoertav jeqgaf gaf-eu deuq;
\q1
\v 24 Aqyawfmaf, Ya’we Miqyaer nae mr-euq gardeuq ya’mawr-awr;
\q1 Yawnaf-euq lafkhoer, zanqler paq-aer ghae-eu jeq ya’mawr-euq mae.
\q1
\v 25 Aqjeq mirnae aernar-aq, aqyawf dawq bif-awr,
\q1 Jaqlaer laerma bi bawlef ngae, iqmalavshav irluv dzaelar-euq mae.
\q1
\v 26 Aqyawfmaf, mq-anr bi dzaedir lef-awr,
\q1 Aqyawfmaf, yawnaf-anr tiq pov par gakalef ngae;
\q1 Aqyawfmaf, gardzaq garkawv-euq baqda’nae nuima saflar guir-ir-euq mae.
\q1
\v 27 Aqyawfmaf jirbaq yaef-eu lof-aer, khoerpaw heupaw-aer yawflawf ghala-aer ghae-awr,
\q1 Aqyawfmaf tiqjeq-iq noeq ngae maqpar dov-a.
\q1
\v 28 Aqyawfmaf gardzaq garkawv jav-awr,
\q1 Ya’we Miqyaer-anr gurgaq ngae;
\q1 Aqyawf, aqyawf maf-anr shaqzanq naf-eu gar nae bibuq-ir-euq mae.
\q1
\v 29 Aqyawf, jaqlaer laerma-anr bicof-ir-euq mirnae,
\q1 Irluv dzae-eu naqler-euq mae.
\q1
\v 30 Jaqlaer laerma naqler-euq mirnae aqyawfmaf laqkhaq caer-awr;
\q1 Aqyawf, aqyawf maf-anr irmawf-eu gar sheuqkeuvghae naeq-euq mae.
\q1
\v 31 Ya’we Miqyaer-aq, muiq-awr,
\q1 Tsawrhaqzaq-euq gharduq zanqler paq-aer ghae-eu gardeuq mr-euq mirnae;
\q1 Tsawrhaqzaq, aqyawf-euq guiqlanq-anr jaceuq-eu tsaq mae.
\q1
\v 32 Tsawrhaq uiqler-awr jawr ngae, aqyawf-anr ciqhuiq ciqmanr-awr;
\q1 Aqyuif aqtsu baqmaf deuq-euq ghanrcae khawf, aqyawf-anr jaceuq-eu tsaq mae.
\b
\q1
\v 33 Aqyawf, lawrgawv-anr bawrtsanq bawrdanr bipyeuf-ir nya-awr;
\q1 Ircuf irbyoe-anr guicorni ghae-eu mirtsaq bipyeuf-ir nya-eu mae.
\q1
\v 34 Bawle zale-eu mirtsaq maqbaw maq zaleni bipyeuf-ir nya-eu mae.
\q1 Tsawrdoer deuq khoergar jawr-eu mirnae, khoerlof-aer bipyeuf-ir-eu mae.
\q1
\v 35 Aqyawf, bawrtsanq bawrdanr-anr ircuf-euq lan bi pyeuflar-awr;
\q1 Guicorni ghae-eu mirtsaq ircuf irbyoe bi pyeuflar nya-eu mae.
\q1
\v 36 Aqyawf, maef-awr shuf-eu tsawrhaq-anr khoergar bijawr-awr;
\q1 Aqyawfmaf jawr-eu gharduq, khoergar meuq bi daqdov laf-eu mae.
\q1
\v 37 Aqyawfmaf nae mr-euq jeq bawle zale-awr yawmuiq-aer ya yaeqdzaqni;
\q1 Aqyawfmaf daeyar-anr saeq-awr aqgaf yarkmr mr-euq mae.
\q1
\v 38 Aqyawf, aqyawf maf-anr guiqlanq bif-eu mirnae,
\q1 Aqyawfmaf myaqlar baerlar-awr;
\q1 Aqyawf maf-euq jeqzaq deuq maqbi cuiv-ir-aq.
\b
\q1
\v 39 Aqyawfmaf, bi nyaefsuf-awr, shaqzanq yadaq-eu lafkhoer ghawqshaq-aer ghae-eu baqda’nae,
\q1 Aqyawfmaf cuiv-ir-awr bi lavawluf ngae;
\q1
\v 40 Aqyawf, dzoeqda deuq-euq khoertav daqga-eu jeq shaevdav lef-awr;
\q1 Aqyawf maf-anr garma maqdanr-eu bawrtsanq bawrdanr-anr,
\q1 Doedoe ghagha-aer cancan-aer bishaq-euq mae.
\q1
\v 41 Aerkhawf, irshaqzaq-anr shaqzanq naf-eu garmanr kaq-eu gar nae yawgor-anr bijawr-awr;
\q1 Aqyawf maf-euq nymrkhanq deuq-aq, yawr-euq baqmaf-anr bi durlar-euq mae.
\q1
\v 42 Dawrcoeni ghae-eu tsawrhaq deuq heu-anr ya’mawr ngae laqkhaq caer-awr;
\q1 Yawlaeq yawca jeq kharmr-eu deuq-aq, khaqmae ciqcurni jawr taef-a.
\q1
\v 43 Zaqsiq tsawrganr kharanr-eu tsawrhaq-aq, heudeuq sharsawxhaw taef-a.
\q1 Khoernar-aq, aqyawfmaf,
\q1 Ya’we Miqyaer-euq nanqyuni ghae-eu ghawqshaq gaq-eu jeq-anr ghovshawnya taef-a.
\c 108
\s1 Bi Ghaqler Naeqlaf-eu Miqyaer-anr Jaceuq-eu
\d Daqbir-euq dawqcar cardawq
\q1
\v 1 Miqyaer-or! Ngaq-euq nuima zifdanni jav-eu ma.
\q1 Ngaq-euq nuima saflar nae car-awr jaceuq ma.
\q1
\v 2 Deur-mq hawr-eu bawqlaw-or! Noeqlar-awq!
\q1 Ngar uqbya byataw-anr lavnoeq ma.
\q1
\v 3 Ya’we Miqyaer-or!
\q1 Ngar, tsawrhaqzaq-euq ghanrcae, nawq-anr jaceuq ma.
\q1 Ngar car-awr tsawrjeuq tsawrca deuq-euq ghanrcae, nawq-anr jaceuq ma.
\q1
\v 4 Aqjeq mirnae aernar-aq,
\q1 Nawq-euq ghawqshaq gaq-eu jeq-aq, mq taf-aer huiqdzaeq-awr;
\q1 Nawq-euq yawtsaq yawdawr-aq, mqdmr-anr tuvler-eu mae.
\b
\q1
\v 5 Miqyaer-or! Mq taf-aer nawq-anr ciqpoeq ciqgor-awr;
\q1 Mirtsaq tanqkhawr dawqtawv luf-euq navmaqtser,
\q1 Nawq-euq yawshaef khanqsaer huiq luf-ur.
\q1
\v 6 Nawr gaq-eu tsawrhaq yabuq-ir ni, ngaq-anr narhaq naeqlaf-awr;
\q1 Nawq-euq armar laf nae kakhof naeqlaf-awq.
\b
\q1
\v 7 Miqyaer, aqyawf-euq shawr-eu jawrduq-anr jawr-awr heulof-aer aer-eu mae.
\q1 “Ngar, laqkhaq tiqcaer Sheqkmq daeqbir naeq-awr,
\q1 Surkov ghaqlawq dardza dza-awr birnaeq ma.
\q1
\v 8 Girlav-aq ngaq-euq ma. Maqnarseq khawf ngaq-euq ma.
\q1 Erpaqleq-aq, ngaq-euq uqduq-euq gharduq khovkaq-eu shmr uqkhov pyeuf-awr;
\q1 Yurdav-aq, ngaq-euq zanrdawq bif-eu ghaq pyeuf-eu ma.
\q1
\v 9 Aerkhawf, Mawrbav-aq, ngar dzuifshawr-eu oeqlanq pyeuf-awr;
\q1 Eqdoq-aq, ngaq-euq saeqnawv dzaetaq-awr;
\q1 Ngar, Pirlirtiv-anr ghaqler ma.”
\b
\q1
\v 10 Ngaq-anr aqsur ghaq zifdanni ghae-eu meuq-anr sheuqghae naeqlaf nmr-mq?
\q1 Ngaq-anr aqsur ghaq Eqdoq-anr sheuqghae naeqlaf nmr-mq?
\q1
\v 11 Miqyaer-or! Nga’maf-anr taedzae naeqlaf-euq ghaq, nawr maqngeur lor?
\q1 Miqyaer-or! Nawr, nga’maf-euq guirmaf naeq-aer maqpar irnaeq laf-euq maqngeur laq?
\q1
\v 12 Nga’maf gardzaq garkawv jav-eu gar cawba naeqlaf-awq.
\q1 Aqjeq mirnae aernar-aq, tsawrhaq nae cawba-euq-aq, tiqjeq-iq gardanr maqtsoeq-a.
\q1
\v 13 Miqyaer-euq baqda’nae, aqdui ghaqler ma.
\q1 Aqjeq mirnae aernar-aq,
\q1 Aqyawf, aqdui-anr muir-eu deuq-anr nawqlan ghaenaeq taef-a.
\c 109
\s1 Muirlar-eu Deuq-anr Darnaeq-awq
\d Car-eu paw sheuqghae-eu aqyuif ghaq-anr bofnaeq-euq, Daqbir-euq cardawq
\q1
\v 1 Ngar jaceuq-eu Miqyaer-or!
\q1 Ciqcurni taq jawrbyov naeqlaf.
\q1
\v 2 Aqjeq mirnae aernar-aq, tsawrcawv hawr-eu jaqmyawf maershuir deuq,
\q1 Khaqmae mrnga-awr, ngaq-anr caelar-eu mae.
\q1 Aqyawfmaf, jaqmyawf myawf-eu maeqlar nae,
\q1 Ngaq-anr dawqdoer ngaeq-eu mae.
\q1
\v 3 Aqyawfmaf, ngaq-anr byae-eu dawq, ngaq-euq tiqjawq jabyan taq-awr;
\q1 Tiqjeq-iq maqngeur-eu gar, ngaq-anr caelar luf-eu mae.
\q1
\v 4 Ngar, aqyawf maf-anr gaq naeq-euq khawf,
\q1 Aqyawfmaf, ngaq-anr iqbax taq-eu mae.
\q1 Aerkhawf, ngar-aq, guiqlanq sharluf-eu ma.
\q1
\v 5 Aqyawfmaf, ngaq nae yawmuiq jeq mr-euq gar yawdoer jeq mrkhof naeqlaf-awr,
\q1 Ngaq nae gaq naeq-euq jeq-anr, byae-eu jeq bifkhof naeqlaf-euq mae.
\b
\q1
\v 6 Aqyawf-euq khoertav zuiv-eu tsawrcawv tiq ghaq bi dovlar-awr;
\q1 Aqyawf-anr iqbax taq-eu, aqyawf-euq armar paw tiq ghaq bi yawflar-awq.
\q1
\v 7 Aqyawf-anr yarkhaqdar ngae,
\q1 Aqyawf yawlaeq nga laer darnaeq-awr;
\q1 Aqyawf-euq guiqlanq shardawq-aq, iqbax bi pyeuflar-awq.
\q1
\v 8 Aqyawf-euq arnan aryamq bi nymrle-awr;
\q1 Aqyawf-euq ardeuv artiv-anr, aqcawq nae biyur-awq.
\q1
\v 9 Aqyawf-euq zaqdeuq, aqda maqbaw-eu zaq bipyeuf-ir-awr;
\q1 Aqyawf-euq miqzaq-aq, miqcoeq miqma bipyeuf-ir-awq.
\q1
\v 10 Aqyawf-euq zaqdeuq doedoe ghagha-aer hawqshar sharshar-aer bican-awr;
\q1 Tiqjeq-iq maqjav-eu yawqha-euq jawrduq-anr dzaqdzaq dawrdawr povpov-aer bishaq luf-ur.
\q1
\v 11 Aqyawf, dzirdzov dav-eu tsawrhaq nae, aqyawf kharjav-eu jeq bi yurjir-awr;
\q1 Boermiq siqkhaq deuq, aqyawf-euq ghaq nae mrdov taq-euq jeq-anr yurgeufjir luf-ur.
\q1
\v 12 Aqyawf-anr ghawqshaq gaqnaeq-eu tsawrhaq tiqghaq-iq maqbi jawr-aer;
\q1 Aqda maqbaw-eu aqyawf-euq zaqdeuq-anr,
\q1 Ngaeqghae-eu ghaq maqjawrni bi shaqluf-ur.
\q1
\v 13 Aqyawf-euq zaqdeuq uvdeuq bicuv-ir-awr, nanqzir keuvle ngae,
\q1 Aqyawf maf-euq tsawrmyanr byovtsaev luf-ur.
\q1
\v 14 Aqyawf-euq aqpoeq aqbawr deuq-euq yawlaeq yawca-anr,
\q1 Ya’we Miqyaer noeqtaq-awr;
\q1 Aqyawf-euq aqma-euq iqbax-anr maq sivbyovni bijav luf-ur.
\q1
\v 15 Heudeuq aqmyanluf, Ya’we Miqyaer-euq maeqshi jav-eu mirnae;
\q1 Miqyaer, aqyawf maf-anr maqbi noeqkeuvni, mirtsaq-anr nae deuvtsaevdzae naeq luf-ur.
\q1
\v 16 Aqjeq mirnae aernar-aq, aqyawf ghawqshaq gaq-eu ngaer-awr,
\q1 Irshaqzaq hawr-eu shaqzaq zanqzaq-anr khaeqnaeq khavnaeq-awr;
\q1 Nuima tsawqpav taq-euq tsawrhaq-anr khawf saef-euq mae.
\q1
\v 17 Aqyawf, yaqkhaer yaq-eu gar gaq-eu lof-aer, yaqkhaer yaq-eu gar bidaq-awr;
\q1 Aqyawf, guiqlanq janr-eu laqkhaq maqcaer-eu lof-aer,
\q1 Aqyawf-anr nae guiqlanq bikaq-ir luf-ur.
\q1
\v 18 Aqyawf maeqtsoeq dm-eu lof-aer,
\q1 Yaqkhaer yaq-eu jeq dmtsanq taq-euq mae.
\q1 Khoermirnae, yaqkhaer yaq-eu jeq ircuf nyif-ir-eu lof-aer aqyawf-euq mawrdo-anr nyif-ir-awr,
\q1 Tsir nyif-ir-eu lof-aer aqyawf-euq shaqyoeq-anr nyif-ir luf-ur.
\q1
\v 19 Aqyawf maeqtsoeq dmghoeq-eu lof-aer yaqkhaer yaq-eu jeq bidm-awr;
\q1 Aqyawf, aqmyanluf jofpaf paf-eu lof-aer bi lanrtaeqtaq luf-ur.
\b
\q1
\v 20 Ngaq-anr yawdoer jeq ngaeq-eu deuq hawr-eu ngaq-anr iqbax taq-eu deuq-anr,
\q1 Ya’we Miqyaer, mrpoeq lafsawq janrkhofnaeq luf-ur.
\q1
\v 21 Aerkhawf, Sanqpaq Miqyaer pyeuf-eu Ya’we Miqyaer-or!
\q1 Nawq-euq tsawrmyanr-anr tsaqni, ngaq-anr janrnaeq laf-awq.
\q1 Nawq-euq ghawqshaq gaq-eu jeq muiq-eu mirnae, ngaq-anr bibuq-ir naeqlaf-awq.
\q1
\v 22 Aqjeq mirnae aernar-aq,
\q1 Ngar-aq, lafkhoer paw nuima bi lavnar taq-euq,
\q1 irshaq shaq-eu shaqzaq zanqzaq ma.
\q1
\v 23 Ngar-aq, arnan jirle-eu naeq-aer, narshmr lof-aer byov-ir luf-awr;
\q1 Ngar-aq, nyaevbanr lof-aer bi juifdzae ghaeluf mir-a.
\q1
\v 24 Hawqmaef dzanq-eu mirnae,
\q1 Ngaq-euq aqkuir pawqtsuif ghaq baqlar-awr;
\q1 Ngaq-euq shiqshaq shaqtsur maqanr-eu mirnae, ghaq byaevluf mir-a.
\q1
\v 25 Ngar-aq, aqcawq-euq ngaeqdoerduq khawf pyeuflar-awr;
\q1 Aqyawfmaf, ngaq-anr hawmawr ngae, aqyawf maf-euq uqduq zeuv-eu mae.
\b
\q1
\v 26 Ngaq-euq Miqyaer pyeuf-eu Ya’we Miqyaer-or!
\q1 Ngaq-anr cawba naeqlaf-awq.
\q1 Nawq-euq ghawqshaq gaq-eu jeq-euq baqda’nae, ngaq-anr bibuq-ir naeqlaf-awq.
\q1
\v 27 Heu-aq, nawq-euq aqlaf nae mr-euq ngar-a laer, aqyawf maf-anr bi siqnya-awr;
\q1 Ya’we Miqyaer, nawq nae heujeq mr-euq ngar-a laer bi siqler-awq.
\q1
\v 28 Aqyawfmaf, yaqkhaer yaq-eu khawf, nawr guiqlanq bifnaeq laf-awr;
\q1 Aqyawfmaf turlar ngae, aqyawfmaf bi shafdawr-ir-awr;
\q1 Nawq-euq kuirlaf zaqkhav-anr-aq, laqkhaq bicaer-awq.
\q1
\v 29 Ngaq-anr iqbax taq-eu deuq-anr daqga-eu jeq bidm-awr;
\q1 Aqyawfmaf paerkhanq paerma dm-eu lof-aer,
\q1 Yawqha-euq shafdawr-eu jeq nae tsanrkaq luf-ur.
\q1
\v 30 Ngar, ngaq-euq khaqmae nae,
\q1 Ya’we Miqyaer-anr yawkhav-aer jaceuq ma.
\q1 Ngar, tsawrhaq baqmaf-euq ghanrcae, aqyawf-anr jaceuq ma.
\q1
\v 31 Aqjeq mirnae aernar-aq, aqyawf, shaqzaq zanqzaq-euq armar paw yawf-awr;
\q1 Aqyawf, laeq nga laer yarkhaq dartsaev-eu deuq-anr nae,
\q1 Aqyawf-anr bibuq-ir-eu mae.
\c 110
\s1 Miqyaer Nae Tserdov-euq Sanqpaq
\d Daqbir-euq cardawq
\q1
\v 1 Ya’we Miqyaer, ngaq-euq Sanqpaq-anr aernaeq-eu,
\q1 “Ngar, nawq-anr muir-eu deuq,
\q1 Nawq-euq aqkuir cawqtaqduq maqbi pyeuflar-euq khoerkeuvni,
\q1 Ngaq-euq armar paw nuir-awq.”
\b
\q1
\v 2 Ya’we Miqyaer, Ziroq-anr nae,
\q1 Nawq-euq ghaq khav-eu dzoeqdzaq mr-eu gawqyoeq bi’oe-awr;
\q1 Nawq-anr muir-eu deuq-euq ghanrcae bi uvlanr taef-a.
\q1
\v 3 Nawr, baoq anr-eu arnan-anr,
\q1 Nawq-euq tsawrhaq nuima keuv-awr cawba taef-a.
\q1 Yawshawr-euq lafkhoer hawmuiq-eu,
\q1 Uqshawq paw-euq, zaq-euq jawrzar-euq ceuq lof-aer,
\q1 Nawq-euq zaqguq deuq, nawr jawr-eu gar lar taef-a.
\q1
\v 4 Ya’we Miqyaer kamqtaq-euq dawq-anr maq yurkhof-a.
\q1 “Nawr-aq, Maqlaqkirsaqdaev-euq dzoeqdzaq za-awr,
\q1 Mqmaq maqbyav yarzir pirma yageuf taef-a.”
\b
\q1
\v 5 Sanqpaq Miqyaer, nawq-euq armar paw jawrluf-eu mae.
\q1 Aqyawf nuima paer-eu arnan-anr,
\q1 Mirkhanq sanqpaq deuq-anr nawqpyaevsaef taef-a.
\q1
\v 6 Aqyawf, tsawrjeuq tsawrca deuq-anr yarkhaq dar-awr;
\q1 Aqyawf, guirdeuv deuvduq-anr tsawrhaq bi shirbyan-eu lafkhoer,
\q1 Aqyawf, mirkhanq ghawqmya khanq-euq aqyuif deuq-anr nawqpyaevsaef taef-a.
\q1
\v 7 Aqyawf, garma gardzer yoer-eu lawrgawv gawvzaq-anr nae ircuf dawr taef-a.
\q1 Khoermirnae, aqyawf, uqduq bafdirlaf taef-a.
\c 111
\s1 Huiq-eu Gar Mr-eu Miqyaer-anr Jaceuq-eu
\q1
\v 1 Haleluya!
\q1 Dawrcoeni ghae-eu deuq uiqlar taq-awr jawr-eu tsawrhaq baqmaf-euq ghanrcae;
\q1 Ngaq-euq nuima dawqtawvluf, Ya’we Miqyaer-anr jaceuq ma.
\q1
\v 2 Ya’we Miqyaer nae mr-euq gardeuq-aq, huiq-awr manr-eu mae.
\q1 Khoer-anr nuikhanr shir-eu tsawrhaq dawqtawvluf dzawsawx mr-eu mae.
\q1
\v 3 Aqyawf nae mr-euq gar-aq,
\q1 Yawshaef khanqsaer huiq-awr taqhuiq taqmanr paq-aer ghae-eu mae.
\q1 Aqyawf-euq tsaq-awr dawr-eu jeq, mqmaq maqbyav yarzir zif-eu mae.
\q1
\v 4 Aqyawf, aqyawf-euq zanqler paq-aer ghae-eu gardeuq-anr bi noeqtaq-eu gharduq mr-euq mae.
\q1 Ya’we Miqyaer-aq, guiqlanq yawdzanr,
\q1 Hawr-eu ghawqshaq gaq-eu jeq byan-eu mae.
\q1
\v 5 Aqyawf, aqyawf-anr guv-eu deuq-anr dzaqdzaq dawrdawr bif-awr;
\q1 Aqyawf, tiqjawr-iq aqyawf-euq dawqma sarjax-anr maqngaer-a.
\q1
\v 6 Miqyaer, aqyawf-euq tsawrhaq-anr aqcawq tsawrjeuq-euq jeqbir bifnaeq ma laer,
\q1 Baoq nae gar mr-euq garkawv aqyawf-euq tsawrhaq-anr dawqdzawr mrnaeq taq-euq mae.
\q1
\v 7 Aqyawf-euq aqlaf nae mr-euq deuq-aq, ngeur-awr, dawr-awr tsaq-eu mae.
\q1 Aqyawf-euq maeqdawq-aq, yawduq baw-eu mae.
\q1
\v 8 Heudeuq-aq, yawtsaq yawdawr-euq lafkhoer dawrcoeni mr-euq mirnae,
\q1 Arsaq saq-awr li-eu maqbawni zif-eu mae.
\q1
\v 9 Aqyawf, aqyawf-euq tsawrhaq-anr kakhof-eu arpoeq bifghae lef-awr;
\q1 Aqyawf-euq dawqma sarjax mqmaq maqbyav yarzir zifni dawq biftaq-euq mae.
\q1 Aqyawf-euq tsawrmyanr-aq, yawzeu bawlar paq-aer ghae-awr yawshawr mae.
\q1
\v 10 Ya’we Miqyaer-anr guv-eu jeq-aq, zaqsiq tsawrganr-euq ardanq baeduq mae.
\q1 Aqyawf-euq zanrdawq khofdawq-anr khar mrcaw-eu tsawrhaq deuq-aq,
\q1 Yawmuiq-aer ghovshaw nya-eu tsawrhaq mae.
\q1 Aqyawf-anr jaceuq-eu jeq mqmaq maqbyav yarzir gmq taef-a.
\c 112
\s1 Guiqlanq Huiq-eu Tsawrshawr
\q1
\v 1 Haleluya!
\q1 Ya’we Miqyaer-anr guv-awr,
\q1 Aqyawf-euq zanrdawq khofdawq-anr laqkhaq yawkhav-aer caer-eu tsawrhaq-aq,
\q1 Guiqlanq huiq-eu mae.
\q1
\v 2 Aqyawf-euq zaqdeuq uvdeuq, mirtsaq-euq khoertav ghaq khav-awr;
\q1 Dawrcoeni daef-eu deuq-euq nanqzir-aq, guiqlanqhuiq taef-a.
\q1
\v 3 Aqyawf-euq nymr-euq lafkhoer pyurshuir myawqganq javlar-awr smrmuiq smrbaw bawlar-awr;
\q1 Aqyawf-euq tsaq-awr dawr-eu jeq mqmaq maqbyav yarzir zif taef-a.
\q1
\v 4 Miqyaer-aq, guiqlanq yawdzanr hawr-eu,
\q1 Ghawqshaq gaq-eu jeq byan-eu uqtaf, tsaq-awr dawr-eu mae.
\q1 Aqyawf dawrcoeni daef-eu tsawrhaq-euq gharduq,
\q1 Yawzanr-euq lafkhoer yawshaef bi byalar-eu mae.
\q1
\v 5 Tsawrhaq yawmuiq-aq, guiqlanq janr-eu lafkhoer ngaqnaeq parnaeq-awr;
\q1 Aqyawf kharmr kharshar-eu jeq dawr-awr tsaq-eu lafkhoer mr-eu mae.
\q1
\v 6 Yawduq bawni tsaq-awr dawr-eu tsawrhaq-aq,
\q1 Tiqjawr-iq nyinyi-aer maq ghaelarni zif-awr;
\q1 Aqcawq, aqyawf-anr li-eu maqbawni noeqkeuv taef-a.
\q1
\v 7 Aqyawf yawdoer jeq-euq garkawv deuq ja-eu gar yagaq ngae maqguv-a.
\q1 Aqyawf-euq nuima zifdanni ghae-awr,
\q1 Ya’we Miqyaer-anr ghoe-eu mae.
\q1
\v 8 Aqyawf-euq nuima lavzif taq-awr guv-eu jeq tiqpawf-iq maqanr-aer;
\q1 Aqyawf geufmawf-eu lof-aer,
\q1 Aqyawf-anr muir-eu deuq-euq khoertav keuvle ngae keuvni zif-eu mae.
\q1
\v 9 Aqyawf, ghawqmya’ni saeq-awr, irshaqzaq-anr bifkhawq naeq-euq mae.
\q1 Aqyawf-euq uqcoer yabi ciqpoeq ciqgor-awr yabi taqhuiq taqmanr taef-a.
\q1 Aqyawf-euq tsaq-awr dawr-eu jeq li-eu maqbawni zif taef-a.
\q1
\v 10 Tsawrcawv deuq heu-anr ya’mawr ngae, nuima cawv-awr;
\q1 Yawqha-euq seuq-anr yawqha teufteuf-aer guirbyovghae taef-a.
\q1 Tsawrcawv geufmawf-eu jeq-aq, yabyov-ir taef-a.
\c 113
\s1 Ya’we Miqyaer-anr Dur-eu Aqsur Ghaq Jawr-eu La?
\q1
\v 1 Haleluya!
\q1 Ya’we Miqyaer-euq kuirlaf zaqkhav deuq-or! Jaceuq-awq.
\q1 Ya’we Miqyaer-euq tsawrmyanr-anr jaceuq-awq!
\b
\q1
\v 2 Nymq-mr nae mqmaq maqbyav yarzir,
\q1 Ya’we Miqyaer-euq tsawrmyanr-anr jaceuq luf-ur.
\q1
\v 3 Nanrma dovlar-awr nanrma ga’anr-ir ngae keuvni,
\q1 Ya’we Miqyaer-euq tsawrmyanr-anr ya jaceuq taef-a.
\q1
\v 4 Ya’we Miqyaer-aq, tsawrjeuq dawqtawv luf-euq khoertav gordzaeq-awr;
\q1 Aqyawf-euq yawshaef khanqsaer-aq,
\q1 Mq navmaqtser gor-eu mae.
\b
\q1
\v 5 Yawgor-anr jawr-eu, aqdui-euq Miqyaer pyeuf-eu,
\q1 Ya’we Miqyaer-anr dur-eu aqsur ghaq jawr-eu la?
\q1
\v 6 Aqyawf nuima nanqyuni taq-awr,
\q1 Mq hawr-eu mirtsaq-euq khoertav jav-eu jeq-anr hawka lef-eu mae.
\q1
\v 7 Aqyawf, irshaqzaq-anr khaqlaer tsanq-anr nae gheutur naeq-awr;
\q1 Shaqzaq zanqzaq-anr laertsar tawvbymr taq-euq gar nae ciqtur naeq-eu mae.
\q1
\v 8 Miqyaer, aqyawf-anr dzoeqda deuq naeq-aer binuir-euq mae.
\q1 Aqyawf-euq tsawrhaq-euq dzoeqda deuq naeq-aer binuir-euq mae.
\q1
\v 9 Aqyawf, maqbaw aqma-anr nymr bi javlar-awr;
\q1 Zaq jawrle-awr laqkhaq bicaer-eu mae.
\q1 Haleluya!
\c 114
\s1 Miqyaer-euq Maeqshi Yawdzuq Dzuq-eu
\q1
\v 1 Irsaqleqlav tsawrhaq, Irjirtuv-anr nae dovlar ngae;
\q1 Yaqkov-euq nymrkhanq, aqcawq-euq dawq ngaeq-eu mirkhanq-anr nae dovlar ngae;
\q1
\v 2 Yurdav-aq, Miqyaer-euq shawr-eu jawrduq pyeuflar-awr,
\q1 Irsaqleqlav-aq, aqyawf uvlanrduq pyeuflar-euq mae.
\b
\q1
\v 3 Aqyawf maf-anr, iqmalavshav ya’mawr ngae, caev-awr,
\q1 Yawrdaq lawrbaq narkhan paw ciqpyawr-euq mae.
\q1
\v 4 Gawqjawq deuq, cifmyaef lof-aer tsawq-awr;
\q1 Gawqdur durzaq deuq, yawrzaq lof-aer teuv-eu mae.
\b
\q1
\v 5 Iqmalavshav-or! Nawr aqjeq mirnae caevbyov-eu le?
\q1 Yawrdaq lawrbaq-or! Nawr aqjeq mirnae narkhan paw ya ciqpyawr-eu la?
\q1
\v 6 Gawqjawq deuq-or! Nawr aqjeq mirnae cifmyaef lof-aer tsawq-eu le?
\q1 Gawqdur durzaq deuq-or! Aqjeq mirnae yawrzaq lof-aer teuv-eu le?
\b
\q1
\v 7 Mirtsaq tanqkhawr-or! Ya’we Miqyaer-euq maeqshi yawdzuq dzuq-awq.
\q1 Yaqkov-euq Miqyaer-euq maeqshi yawdzuq dzuq-awq.
\q1
\v 8 Aqyawf-aq, khaqlo loyar-anr ircuf-euq lan bi pyeuflar-awr,
\q1 Zawr ghanr-eu khaqlo-anr ircuf irbyoe bi pyeuflar-euq mae.
\c 115
\s1 Ya’we Miqyaer Hawr-eu Tanqpanq Aqma Mawrkawr
\q1
\v 1 Ya’we Miqyaer-or!
\q1 Nga’maf-anr maqngeur-eu, nga’maf-anr maqngeur-eu;
\q1 Nawq-euq tsawrmyanr yawshaef khanqsaer huiq luf-ur.
\q1 Aqjeq mirnae aernar-aq,
\q1 Nawq-euq ghawqshaq gaq-eu jeq hawr-eu,
\q1 Nawq-euq yawtsaq yawdawr-euq baqda’nae mae.
\q1
\v 2 Aqjeq ghae-eu aqcawq tsawrjeuq heulof-aer narhaq-eu nga,
\q1 “Aqyawf maf-euq Miqyaer aqgeugar jawr-eu la?”
\b
\q1
\v 3 Aerkhawf, aqdui-euq Miqyaer-aq, mq-euq khoertav jawr-awr;
\q1 Aqyawf nuikhanr shir-eu jeq mr-eu mae.
\q1
\v 4 Aqyawf maf-euq tanqpanq aqma mawrkawr-aq, pyur hawr-eu shuir nae janr-awr;
\q1 Tsawrhaq-euq aqlaf nae taev-euq mawrkawr mae.
\q1
\v 5 Khaqmae tsof-eu khawf, dawq maq ngaeqnya-aer;
\q1 Myavnuiv tsof-eu khawf, maq mawrnya-a.
\q1
\v 6 Naqbawr tsof-eu khawf, maq gaqnya-aer;
\q1 Narmaerbanq tsof-eu khawf, maq baeflaf nya-a.
\q1
\v 7 Aqlaf tsof-eu khawf, maq toeqciv nya-aer;
\q1 Aqkuir tsof-eu khawf, maq cannya-eu uqtaf;
\q1 Kuqbyanq-anr nae tersar maqbi dovlar nya-a.
\q1
\v 8 Aqyawf maf-anr taev-euq deuq-aq, aqyawf maf-anr durlar-awr;
\q1 Aqyawf maf-anr kharghoe-eu deuq khawf, khoerlof-aer pyeuf taef-a.
\b
\q1
\v 9 Irsaqleqlav-or! Ya’we Miqyaer-anr ghoe-awq.
\q1 Aqyawf-aq, aqyawf maf-anr cawba-eu aqyawf maf-euq daeqdaqduq mae.
\q1
\v 10 Aqloq-euq nymrkhanq-euq zaq-or!
\q1 Ya’we Miqyaer-anr ghoe-awq.
\q1 Aqyawf-aq, aqyawf maf-anr cawba-eu aqyawf maf-euq daeqdaqduq mae.
\q1
\v 11 Nawmaf, Ya’we Miqyaer-anr guv-eu deuq,
\q1 Ya’we Miqyaer-anr ghoe-awq.
\q1 Aqyawf-aq, aqyawf maf-anr cawba-eu aqyawf maf-euq daeqdaqduq mae.
\b
\q1
\v 12 Ya’we Miqyaer, aqdui-euq garkawv sharnoeq-awr guiqlanq bi keuvle naeqlaf taef-a.
\q1 Aqyawf, Irsaqleqlav-euq nymr-anr guiqlanq bi keuvle-awr;
\q1 Aqyawf, Aqloq-euq nymr-anr guiqlanq bi keuvle taef-a.
\q1
\v 13 Ya’we Miqyaer, huiqzaq nyirzaq maq tserpavni, aqyawf-anr guv-eu tsawrhaq-anr guiqlanq bi keuvle-eu mae.
\b
\q1
\v 14 Ya’we Miqyaer, nawmaf hawr-eu nawmaf-euq zaqdeuq-anr, tiqtiv sair tiqtiv bimyaq bi baerlar luf-ur.
\q1
\v 15 Mq hawr-eu mir bae-euq Ya’we Miqyaer,
\q1 Nawmaf-anr guiqlanq bi keuvle luf-ur.
\b
\q1
\v 16 Mq-aq, Ya’we Miqyaer-euq mq pyeuf-eu khawf,
\q1 Mirtsaq tanqkhawr-aq, tsawrhaq-euq zaqdeuq-anr bifnaeq taq-euq mae.
\q1
\v 17 Shir-euq tsawrhaq-aq, Ya’we Miqyaer-anr maqya jaceuq-a.
\q1 Ciqcur savni ghae-eu jawrduq-anr irka-euq deuq khawf, maq jaceuq-a.
\q1
\v 18 Aerkhawf, aqdui, Ya’we Miqyaer-anr jaceuq ma.
\q1 Nymq-mr nae mqmaq maqbyav yarzir jaceuq ma.
\q1 Haleluya!
\c 116
\s1 Ngar, Ya’we Miqyaer-anr Gaq Mir-a
\q1
\v 1 Ngar, Ya’we Miqyaer-anr gaq mir-a.
\q1 Aqjeq mirnae aernar-aq, aqyawf, ngar tanqshar-eu gar hawr-eu ngaq-euq tersar-anr narhaq naeqlaf-eu mae.
\q1
\v 2 Aqyawf-euq naqbawr, ngaq-anr ciqkhmr naeqlaf-eu mirnae;
\q1 Ngar khardaef-eu khoerkeuvni, ngar, aqyawf-anr kur ma.
\q1
\v 3 Ngar, gardzaq garkawv hawr-eu nuima cawv-eu jeq-anr ya’mawr-awr;
\q1 Ngaq-anr shir-eu jeq-euq lanrju khmrjawq taq-euq uqtaf;
\q1 Ngaq-anr shiqbuir lanma-euq gawr-eu jeq, nyaeftaeq taq-euq mae.
\q1
\v 4 Khoerngae, ngar, Ya’we Miqyaer-euq tsawrmyanr kur-awr aer-eu,
\q1 “Ya’we Miqyaer-or! Ngaq-euq nuima saflar-anr bibuq-ir naeqlaf laer ngar, nawq-anr shar-eu ma.”
\b
\q1
\v 5 Ya’we Miqyaer-aq, guiqlanq yawdzanr byan-awr, tsaq-awr dawr-eu mae.
\q1 Aqdui-euq Miqyaer-aq, ghawqshaq gaqnya-eu mae.
\q1
\v 6 Ya’we Miqyaer-aq, maqdzaw-euq zaq-anr hawpir-awr;
\q1 Ngar yaw’aw-anr gaka ngae, aqyawf, ngaq-anr bibuq-ir naeqlaf-euq mae.
\q1
\v 7 Ngaq-euq nuima saflar-or!
\q1 Nawq-euq ghaqnaq naqduq-anr ghofkhof ler-awq.
\q1 Aqjeq mirnae aernar-aq, Ya’we Miqyaer, nawq-anr yawkhav-aer muiqnaeq laf-euq mae.
\b
\q1
\v 8 Nawr, ngaq-euq nuima saflar-anr shir-eu jeq-anr nae bibuq-ir naeqlaf-awr;
\q1 Ngaq-euq myavnuiv myavbir bi tsirler naeqlaf-euq uqtaf;
\q1 Ngaq-euq aqkuir sanqtif maqbi tifni bibuq-ir naeqlaf-euq mae.
\q1
\v 9 Ngar, daef-eu tsawrhaq jawr-eu mirtsaq-anr,
\q1 Ya’we Miqyaer-euq maeqshi can ma.
\q1
\v 10 Ngar heulof-aer ngaeq ngae khawf, ngar jan-euq ma.
\q1 “Ngar shaqzanq naf duiduiluf nya.”
\q1
\v 11 Ngar yawkawr-aer ya’aer nar-aq,
\q1 “Tsawrhaq dawqtawvluf jaqmyawf nga.”
\b
\q1
\v 12 Ya’we Miqyaer, ngaq-anr muiqnaeq laf-euq dawqtawv luf-euq gharduq,
\q1 Ngar, aqyawf-anr aqjeq ya janrkhof naeq-eu la?
\q1
\v 13 Ngar kakhof-eu jeq-euq khmqmaq ciq-awr,
\q1 Ya’we Miqyaer-euq tsawrmyanr-anr kur ma.
\q1
\v 14 Aqyawf-euq tsawrhaq dawqtawv luf-euq maeqshi,
\q1 Ngar, ngaq nae kamq-euq jeq,
\q1 Ya’we Miqyaer-anr damqnaeq ma.
\q1
\v 15 Ya’we Miqyaer-euq tsawrshawr deuq shir-eu-aq;
\q1 Aqyawf-euq maeqshi zawr poeq-eu jeq pyeuf-eu mae.
\q1
\v 16 Ya’we Miqyaer-or!
\q1 Ngar-aq, aqdir nawq-euq kuirlaf zaqkhav ma;
\q1 Ngar-aq, nawq-euq kuirlaf zaqkhav pyeuf-eu, nawq-euq aqbur zaqkhav-euq zaqyo ma.
\q1 Nawr, ngaq-anr paftaq-euq shmrcav-anr puirpyaeq naeqlaf-euq mae.
\q1
\v 17 Ngar, nawq-euq guiqlanq-anr jaceuq-eu lawrnaeq-eu jeq lawr-awr;
\q1 Ngar, Ya’we Miqyaer-euq tsawrmyanr kur ma.
\q1
\v 18 Aqyawf-euq tsawrhaq dawqtawv luf-euq maeqshi,
\q1 Ngar, ngaq nae kamq-euq jeq,
\q1 Ya’we Miqyaer-anr damqnaeq ma.
\q1
\v 19 Yeqlursaqlaeq-or! Nawq-euq ghanrcae,
\q1 Ya’we Miqyaer-euq nymr-euq povka damqnaeq ma.
\q1 Haleluya!
\c 117
\s1 Yawqghaq Navluf, Miqyaer-anr Jaceuq-eu
\q1
\v 1 Tsawrjeuq tsawrca dawqtawvluf, Ya’we Miqyaer-anr jaceuq-awq!
\q1 Mirkhanqzaq dawqtawvluf, aqyawf-anr ciqhuiq ciqmanr-awq!
\q1
\v 2 Aqjeq mirnae aernar-aq,
\q1 Ya’we Miqyaer, aqdui-anr ghoer-awr gaq-eu jeq-aq huiq duidui-awr,
\q1 Aqyawf-euq yawtsaq yawdawr-aq, mqmaq maqbyav yarzir gmq-eu mae.
\q1 Haleluya!
\c 118
\s1 Ya’we Miqyaer Muiq-eu Mirnae Jaceuq-eu
\q1
\v 1 Or-oq, Ya’we Miqyaer-aq, muiq-eu mirnae,
\q1 Aqyawf-euq guiqlanq-anr jaceuq-awq!
\q1 Aqyawf-euq ghawqshaq gaq-eu jeq-aq, mqmaq maqbyav yarzir zif-eu mae.
\b
\q1
\v 2 Irsaqleqlav tsawrhaq deuq heulof-aer bi’aer-awq.
\q1 “Aqyawf-euq ghawqshaq gaq-eu jeq-aq, mqmaq maqbyav yarzir zif-eu mae.”
\q1
\v 3 Aqloq-euq nymrkhanqzaq heulof-aer bi’aer-awq,
\q1 “Aqyawf-euq ghoer-awr gaq-eu jeq-aq, mqmaq maqbyav yarzir zif-eu mae.”
\q1
\v 4 Ya’we Miqyaer-anr guv-eu deuq heulof-aer bi’aer-awq,
\q1 “Aqyawf-euq ghoer-awr gaq-eu jeq-aq, mqmaq maqbyav yarzir zif-eu mae.”
\b
\q1
\v 5 Ngar nuima cawvluf ngae,
\q1 Ya’we Miqyaer-anr kur-euq ma.
\q1 Aqyawf, ngaq-anr narhaq naeqlaf-awr,
\q1 Jerloni ghae-eu gar sheuqtaq naeqlaf-euq mae.
\q1
\v 6 Ya’we Miqyaer, ngar jawr-eu paw jawr-eu mirnae,
\q1 Ngar tiqjeq-anr-iq maqguv.
\q1 Tsawrhaqzaq, ngaq-anr aqjeq janrlar nya-eu?
\q1
\v 7 Ngaq-anr cawba-eu deuq-euq lafkhoer, ngaq-euq paw pyawq-eu ghaq-aq,
\q1 Ya’we Miqyaer mae.
\q1 Khoermirnae, ngar bi pyeuflar mawf-eu lof-aer,
\q1 Ngaq-anr byae-eu deuq-euq khoertav keuvle-eu gar ya’mawr taef-a.
\q1
\v 8 Tsawrhaqzaq-anr ghoe-eu navmaqtser,
\q1 Ya’we Miqyaer-anr lafjeuq shar-eu-aq, muiqdzaeq-eu mae.
\q1
\v 9 Dzoeqda deuq-anr ghoe-eu navmaqtser,
\q1 Ya’we Miqyaer-anr ghoe-eu-aq, muiqdzaeq-eu mae.
\b
\q1
\v 10 Tsawrjeuq dawqtawvluf, ngaq-anr gajawq taq-euq mae.
\q1 Aerkhawf, ngar, Ya’we Miqyaer-euq tsawrmyanr-anr ghoe-awr nae,
\q1 Aqyawf maf-anr lavcawv ma.
\q1
\v 11 Aqyawfmaf, ngaq-anr gajawq taq-euq mae.
\q1 Euq, aqyawfmaf, ngaq-anr gajawq taq-euq mae.
\q1 Aerkhawf, ngar, Ya’we Miqyaer-euq tsawrmyanr-anr ghoe-awr nae,
\q1 Aqyawf maf-anr lavcawv ma.
\q1
\v 12 Aqyawfmaf, byaq baqmaf lof-aer ngaq-anr gajawq taq-euq mae.
\q1 Aerkhawf, aqgan bawduv-anr miqdzaq puiv-eu lof-aer,
\q1 Tiqkhaeq larkhaeq taef-aer aqyawf maf-anr puivdzaqjir taef-a.
\q1 Aqjeq mirnae aernar-aq,
\q1 Ngar, Ya’we Miqyaer-euq tsawrmyanr-anr ghoe-awr nae,
\q1 Aqyawf maf-anr lavcawv ma.
\q1
\v 13 Aqyawfmaf, ngar gacoq paq-aer ngaq-anr yawkhav-aer daeqcoq lar-eu khawf,
\q1 Ya’we Miqyaer, ngaq-anr cawba naeqlaf-euq mae.
\q1
\v 14 Ya’we Miqyaer-aq, ngaq-euq ghaq hawr-eu ngaq-euq cardawq pyeuf-awr,
\q1 Ngaq-anr bibuq-ir-eu ghaq khawf pyeuflar-euq mae.
\b
\q1
\v 15 Tsaq-awr dawr-eu tsawrhaq-euq saeqghawv-euq lafkhoer,
\q1 Kakhof-eu jeq za-awr laqkhaq caer-eu tersar byanluf-eu mae.
\q1 Ya’we Miqyaer-euq armar laf nae,
\q1 Yawmuiq paq-aer deuvghaq-euq mae.
\q1
\v 16 Ya’we Miqyaer-euq armar laf-aq, bi bafgor taq-euq mae.
\q1 Ya’we Miqyaer-euq armar laf nae,
\q1 Yawmuiq paq-aer deuvghaq-euq mae.
\q1
\v 17 Ngar maq shirbyovni daef-awr,
\q1 Ya’we Miqyaer nae mr-euq gardeuq-euq garkawv dawqdzawr mr ma.
\q1
\v 18 Ya’we Miqyaer, ngaq-anr yawkhav-aer diqdiq-aer maeqpar naeqlaf-euq mae.
\q1 Aerkhawf, aqyawf, ngaq-anr shir-eu gar maqbi keuv naeqlaf-aq.
\b
\q1
\v 19 Ngaq-anr tsaq-awr dawr-eu larghov deuq pannaeq laf-awq.
\q1 Ngar urler-awr, Ya’we Miqyaer-anr jaceuqler ma.
\q1
\v 20 Heu-aq, tsaq-awr dawr-eu tsawrhaq urler-eu,
\q1 Ya’we Miqyaer-euq larghov mae.
\b
\q1
\v 21 Nawr, ngaq-euq shardawq-anr narhaq naeqlaf-awr,
\q1 Ngaq-euq gharduq kakhof-eu jeq pyeufnaeq laf-euq mirnae,
\q1 Ngar, nawq-anr jaceuq ma.
\q1
\v 22 Nymr tsov-eu deuq nae bafdzae taq-euq khaqlo khoersiq,
\q1 Lafcoer-euq lozif pyeuflar-euq mae.
\q1
\v 23 Ya’we Miqyaer nae heulof-aer janr-euq mae.
\q1 Heu-aq, aqdui-euq myavnuiv-euq gharduq arnavni zanqler paq-aer ghae-eu nga.
\q1
\v 24 Arnan heunan-aq,
\q1 Ya’we Miqyaer nae bae-euq mae.
\q1 Aqdui laqkhaq caer-awr lurgha caergha kar-eur.
\q1
\v 25 Ya’we Miqyaer-or! Ngar, nawq-anr guiqlanqshar ma. Bibuq-ir naeqlaf-awq.
\q1 Ya’we Miqyaer-or! Ngar, nawq-anr guiqlanqshar ma. Bimuiq bi sanrlar naeqlaf-awq.
\b
\q1
\v 26 Ya’we Miqyaer-euq tsawrmyanr-euq uqmov oeluf-eu ghaq-aq, guiqlanqhuiq luf-ur!
\q1 Ya’we Miqyaer-euq nymr-anr nae,
\q1 Nga’maf, nawq-anr dawq ngaeqghae naeq-eu ma.
\q1
\v 27 Miqyaer-aq, Ya’we Miqyaer pyeuf-eu mae.
\q1 Aqyawf, aqdui-anr yawshaef bifnaeq laf-euq mae.
\q1 Lawr-eu laer ghae-eu jeq-anr arcav nae tsanrlaf-awr,
\q1 Lawrduq-euq lafcoer-euq uqcoer-anr paftawftaq ler-awq.
\b
\q1
\v 28 Nawr-aq, ngaq-euq Miqyaer mae. Ngar, nawq-anr jaceuq ma.
\q1 Nawr-aq, ngaq-euq Miqyaer mae. Ngar, nawq-anr ciqpoeq ciqgor ma.
\b
\q1
\v 29 Or-oq, Ya’we Miqyaer-euq guiqlanq-anr jaceuq-awq.
\q1 Aqjeq mirnae aernar-aq, Miqyaer-aq, yawmuiq mae.
\q1 Aqjeq mirnae aernar-aq,
\q1 Aqyawf-euq ghawqshaq gaq-eu jeq-aq, mqmaq maqbyav yarzir zif-eu mae.
\c 119
\s1 Yaerdawq-anr Cantae-eu
\qa א AQLEV\f + \fr 119:0 \fk AQLEV \ft Jaceuq-eu sanqbof 119 lafkhoer deuvzaq 176 deuv anr-eu mae. Heu-aq, Heqbyaer sanqbof daqma 22 mawr nae, sanqbof daqma tiq mawr deuvzaq yaef deuv boftaq-euq khoer, deuvzaq yawqdeuv navluf sanqbof daqma khoermawr nae baetaq-awr, sanqbof daqma tiqbof sair tiqbof boftaq-euq mae.\f*
\q1
\v 1 Ya’we Miqyaer-euq zanrdawq-euq lafkhoer can-awr,
\q1 Aerkhar maqza-eu garma-euq lafkhoer can-eu tsawrhaq-aq, guiqlanq huiq-eu mae.
\q1
\v 2 Nuima dawqtawvluf aqyawf-anr pov-awr,
\q1 Aqyawf-euq dawqdzawr-anr cantae-eu tsawrhaq-aq, guiqlanq huiq-eu mae.
\q1
\v 3 Aqyawfmaf yawbanq yawlaeq jeq khawf maqmrni,
\q1 Aqyawf-euq garma-anr can-eu mae.
\q1
\v 4 Nawq-euq maeqdawq-anr laejae-awr cantae laer,
\q1 Nawr, nga’maf-anr khaertaq-euq mae.
\q1
\v 5 Or-oq, ngar, nawq-euq zanrtaq khoftaq-anr mrcaw nya’ni,
\q1 Ngaq-euq garma zifdanni lavzif naeqlaf-awq.
\q1
\v 6 Ngar, nawq-euq zanrdawq khofdawq dawqtawv luf-anr hawtsovtaq ngae,
\q1 Ngar daq maqga’ni yadaef taef-a.
\q1
\v 7 Nawr tsaq-awr dawr-eu lafkhoer yarkhaq dar-eu garkawv ngar yasiq ngae,
\q1 Nuima dawrcoeni ghae-eu lafkhoer nawq-anr jaceuq ma.
\q1
\v 8 Ngar, nawq-euq zanrtaq khoftaq-anr cantae ma.
\q1 Ngaq-anr taq byaerdzae tsaevtsaev naeqlaf.
\b
\s1 Yaerdawq-anr Laqkhaq Caer-eu
\qa ב BEV
\q1
\v 9 Zaqguq tiq ghaq yawqha-euq garma-anr shawrjaevni aqjox-aer daefnya-eu la?
\q1 Nawq-euq dawq narhaq geuf-eu lafkhoer yadaef-eu mae.
\q1
\v 10 Ngaq-euq nuima dawqtawvluf nawq-anr pov ma.
\q1 Ngar, nawq-euq zanrdawq khofdawq-anr nae garbanq taqbi banq-ir naeqlaf.
\q1
\v 11 Ngar, nawq-anr iqbax maqya mrbanqni,
\q1 Ngaq-euq nuima-euq lafkhoer, nawq-euq dawq shardawv taq-euq ma.
\q1
\v 12 Ya’we Miqyaer-or! Ngar, nawq-anr jaceuq ma.
\q1 Ngaq-anr nawq-euq zanrtaq khoftaq maeqnaeq laf-awq.
\q1
\v 13 Nawq-euq khaqmae nae dar-euq jeq dawqtawvluf,
\q1 Ngaq-euq maeqluq nae dzawrpov ma.
\q1
\v 14 Ngar, pyurshuir myawqganq dawqtawv luf-anr laqkhaq caer-eu lof-aer,
\q1 Nawq-euq dawqdzawr-euq garma-anr laqkhaq caer-eu ma.
\q1
\v 15 Ngar, nawq-euq maeqdawq dzardziv dziv-awr,
\q1 Nawq-euq garma-anr hawtsov taq-euq ma.
\q1
\v 16 Ngar, nawq-euq dawq maqngaer.
\q1 Ngar, nawq-euq zanrtaq khoftaq-anr laqkhaqcaer ma.
\b
\s1 Maeqbawq Bif-eu Yaerdawq
\qa ג GIRMEQLAR
\q1
\v 17 Ngar yawdaef daef-awr, nawq-euq dawq-anr cantae nya’ni,
\q1 Nawq-euq kuirlaf zaqkhav-anr guiqlanq bi keuvle naeqlaf-awq.
\q1
\v 18 Ngar, nawq-euq zanrdawq-euq lafkhoer anr-eu zanqler paq-aer muiq-eu jeq mawrnya’ni,
\q1 Ngaq-euq myavnuiv-anr pannaeq laf-awq.
\q1
\v 19 Ngar-aq, mirtsaq-euq khoertav boermiq siqkhaq lof-aer daefluf-eu taef ma.
\q1 Nawq-euq zanrdawq khofdawq,
\q1 Ngaq-anr nae taq yurzaf naeqlaf.
\q1
\v 20 Nawr yarkhaq dar-eu jeq-anr siqnya mawf-eu mirnae,
\q1 Aqmyanluf ngaq-euq nuima saflar tsawqpav-ir paq-aer javluf mir-a.
\q1
\v 21 Nuima huiq-awr yaqkhaer yaq-eu gar yadaq-eu tsawrhaq hawr-eu,
\q1 Nawq-euq zanrdawq khofdawq-anr garbanq banq-eu tsawrhaq-anr, nawr lmqnaeq-eu mae.
\q1
\v 22 Ngar, nawq-euq dawqdzawr-anr cantae-eu mirnae,
\q1 Hawdoer-eu jeq hawr-eu dawqdoer yurdzae naeqlaf-awq.
\q1
\v 23 Dzoeqda deuq khawf, nuir-awr ngaq-anr muir-eu jeq ngaeq-eu mae.
\q1 Aerkhawf, nawq-euq kuirlaf zaqkhav-aq,
\q1 Nawq-euq zanrtaq khoftaq-anr dzardzivdziv ma.
\q1
\v 24 Nawq-euq dawqdzawr-aq,
\q1 Ngaq-anr maeqbawq bif-awr,
\q1 Ngaq-anr laqkhaq bi caerlar-eu jeq khawf pyeuf-eu mae.
\b
\s1 Yaerdawq-euq Garma-anr Caev-eu
\qa ד DAQLEV
\q1
\v 25 Ngaq-euq nuima saflar khaqlaer-anr gapanq taq-euq nya.
\q1 Nawq-euq dawq aertaq-euq lof-aer,
\q1 Ngaq-anr lavdaef naeqlaf-awq.
\q1
\v 26 Ngaq-euq garma, ngar jadov ngae,
\q1 Nawr narhaq naeqlaf-euq mae.
\q1 Nawq-euq zanrtaq khoftaq ngaq-anr maeqnaeq laf-awq.
\q1
\v 27 Ngar, nawq nae zanqler paq-aer ghae-eu gardeuq mr-euq garkawv dzardzivdziv nya’ni,
\q1 Nawq-euq maeqdawq-euq garma-anr bi ghovshaw naeqlaf-awq.
\q1
\v 28 Ngaq-euq nuima saflar, kantuivni ghae-awr guirbyov ghaeluf nya,
\q1 Nawq-euq dawq aertaq-euq lof-aer ghaq biflanq naeqlaf-awq.
\q1
\v 29 Ngaq-anr nae jaqmyawf myawf-eu garma, yurdzae naeqlaf-awr,
\q1 Guiqlanq yawdzanr-euq lafkhoer, nawq-euq zanrdawq bifnaeq laf-awq.
\q1
\v 30 Ngar, yawtsaq yawdawr-euq garma tsergeuf-awr,
\q1 Nawq nae dartsaev-euq jeq, ngaq-euq maeqshi bijav-euq ma.
\q1
\v 31 Ya’we Miqyaer-or!
\q1 Ngaq-anr daq taqbi ga naeqlaf.
\q1 Ngar, nawq-euq dawqdzawr-anr tuvtaeq taq-euq ma.
\q1
\v 32 Nawr, ngaq-euq nuima panjer naeqlaf-euq mirnae,
\q1 Ngar, nawq-euq zanrdawq khofdawq-euq garma-anr caev ma.
\b
\s1 Yaerdawq-anr Nuigaq Anr-eu
\qa ה HE
\q1
\v 33 Ya’we Miqyaer-or!
\q1 Nawq-euq zanrtaq khoftaq-euq garma, ngaq-anr maeqnaeq laf-awq.
\q1 Ngar arsaqsaq ngae keuvni cantae ma.
\q1
\v 34 Ngar, nawq-euq zanrdawq-anr aqdir cantae-awr,
\q1 Ngaq-euq nuima dawqtawvluf mrcaw nya’ni,
\q1 Ngaq-anr ghovshaw nya-eu jeq bifnaeq laf-awq.
\q1
\v 35 Ngar, nawq-euq zanrdawq khofdawq-euq lafkhoer daefcaw nya’ni cawba naeqlaf-awq.
\q1 Aqjeq mirnae aernar-aq, ngar, nawq-euq zanrdawq khofdawq-anr laqkhaq caer-eu ma.
\q1
\v 36 Yawqjeq yawq-anr maerjuir juir-eu maqngeur-eu,
\q1 Nawq-euq dawqdzawr-anr za’mawf-eu nuima bi anrlar naeqlaf-awq.
\q1
\v 37 Ngaq-euq myavnuiv gardanr maqtsoeq-eu jeq-anr hawluf-eu gar nae yurdzeur naeqlaf-awr,
\q1 Nawq-euq garma-euq lafkhoer, ngaq-anr lavdaef naeqlaf-awq.
\q1
\v 38 Nawq-anr guv-awr nawq-euq kuirlaf zaqkhav geufluf-eu tsawrhaq-euq gharduq,
\q1 Nawq-euq dawq aertaq-euq lof-aer bi pyeuflar-awq.
\q1
\v 39 Ngar guv-eu dawqdoer-anr yurdzae naeqlaf-awq.
\q1 Aqjeq mirnae aernar-aq, nawr yarkhaq yawmuiq-aer dar-eu mae.
\q1
\v 40 Hawsher-eq, ngar, nawq-euq maeqdawq-anr nuigaq keuv duidui mir-a.
\q1 Nawq-euq tsaq-awr dawr-eu lafkhoer,
\q1 Ngaq-anr lavdaef naeqlaf-awq.
\b
\s1 Yaerdawq-anr Ghoe-eu
\qa ו WAO
\q1
\v 41 Ya’we Miqyaer-or!
\q1 Nawq-euq ghawqshaq gaq-eu jeq khawf bi keuvle-awr,
\q1 Nawq-euq dawq aertaq-euq lof-aer bibuq-ir naeqlaf-awq.
\q1
\v 42 Khoernar-aq, ngar, nawq-euq dawq-anr ghoe-eu mirnae,
\q1 Ngaq-anr dawqdoer ngaeqlar-eu deuq-anr aerkhofnya taef-a.
\q1
\v 43 Ngaq-euq khaqmae-anr nae yawtsaq yawdawr-euq dawq taq yurdovjir naeqlaf.
\q1 Aqjeq mirnae aernar-aq, ngar, nawq-euq bifdawq-anr noeqtmq taq-euq ma.
\q1
\v 44 Ngar, nawq-euq zanrdawq tiqjawr-iq maqbyaer-aer,
\q1 Li-eu maqbawni mqmaq maqbyav yarzir cantae ma.
\q1
\v 45 Ngar, nawq-euq maeqdawq-anr povtser-eu mirnae,
\q1 Buq-ir-euq tsawrhaq lof-aer yadaef ma.
\q1
\v 46 Ngar, sanqpaq deuq-euq maeqshi,
\q1 Nawq-euq dawqdzawr ngaeq-eu khawf, daq maqya ga-ar.
\q1
\v 47 Ngar-aq, ngar gaq-eu nawq-euq zanrdawq khofdawq-euq lafkhoer laqkhaqcaer ma.
\q1
\v 48 Ngar-aq, ngar gaq-eu nawq-euq zanrdawq khofdawq-euq gharduq,
\q1 Ngaq-euq aqlaf bafdir-awr,
\q1 Nawq-euq zanrtaq khoftaq-anr dzardzivdziv ma.
\b
\s1 Daef-eu Jeq Bif-eu Yaerdawq
\qa ז ZAQYINAV
\q1
\v 49 Nawq nae ngaq-anr noeqtmq-eu jeq bifnaeq laf-euq,
\q1 Nawq-euq kuirlaf zaqkhav-anr bif-euq dawq-anr taqngaer naeqlaf.
\q1
\v 50 Nawq-euq dawq ngaq-anr daef-eu jeq bifnaeq laf-awr.
\q1 Ngar shaqzanq daqluf ngae, ngaq-anr nuima bi sarlar-eu jeq pyeuf-eu mae.
\q1
\v 51 Nuima huiq-eu deuq, ngaq-euq garkawv yawkhav-aer jaja-aer uir-eu mae.
\q1 Aerkhawf, ngar, nawq-euq zanrdawq-anr maq byaerdzae.
\q1
\v 52 Ya’we Miqyaer-or!
\q1 Arhu nawq nae yarkhaq dar-euq gar,
\q1 Ngar noeqkeuv-awr, ngar nuisar za-euq ma.
\q1
\v 53 Tsawrcawv deuq, nawq-euq zanrdawq-anr byaerdzae-eu mirnae,
\q1 Nuima paer duidui-eu jeq, ngaq-anr uvlanr le-euq mir-a.
\q1
\v 54 Ngar tiqkhaeq daef-eu nymr-euq lafkhoer, nawq-euq zanrtaq khoftaq-aq,
\q1 Ngaq-euq cardawq pyeuf-eu mae.
\q1
\v 55 Ya’we Miqyaer-or!
\q1 Uqcif paw, ngar, nawq-euq tsawrmyanr-anr noeqkeuv-awr,
\q1 Nawq-euq zanrdawq-anr mrcaw-eu ma.
\q1
\v 56 Ngar, nawq-euq maeqdawq-anr mrcaw-euq mirnae,
\q1 Ngar guiqlanq heu-anr za-euq ma.
\b
\s1 Yaerdawq-anr Maqngaer
\qa ח HEV
\q1
\v 57 Ya’we Miqyaer-or!
\q1 Nawr-aq, ngaq-euq shaqbymr ma.
\q1 Ngar, nawq-euq dawq-anr mrcaw ma laer ngar sarjax dzaq ma.
\q1
\v 58 Ngaq-euq nuima dawqtawvluf,
\q1 Nawq-euq ghoer mr-eu jeq-anr tanqshar-eu ma.
\q1 Nawq nae sarjax dzaqtaq-euq lof-aer,
\q1 Ngaq-anr ghawqshaq gaqnaeq laf-awq.
\q1
\v 59 Ngar, ngaq-euq garma deuq-euq garkawv shaernoeq-awr,
\q1 Ngaq-euq aqkuir nawq-euq dawqdzawr jav-eu paw ciqpyawrlaf ma.
\q1
\v 60 Ngar maq nyinaqni yawkawr-aer,
\q1 Nawq-euq zanrdawq khofdawq-anr mrcaw ma.
\q1
\v 61 Tsawrcawv-euq arcav, ngaq-anr lanrju lof-aer khmrpaf lar-eu khawf,
\q1 Ngar, nawq-euq zanrdawq-anr maqngaer.
\q1
\v 62 Ngar, uqcif saerghanr tur-awr, nawq-anr jaceuq ma.
\q1 Aqjeq mirnae aernar-aq,
\q1 Nawq-euq yarkhaq dar-eu jeq-aq, tsaq-awr dawr-eu mae.
\q1
\v 63 Ngar-aq, nawq-euq maeqdawq-anr khar mrcaw-eu deuq hawr-eu,
\q1 Nawq-anr guv-eu yawqghaq navluf naeq-aer cawq cawq-eu ma.
\q1
\v 64 Ya’we Miqyaer-or!
\q1 Nawq-euq maqbyov-ir ni gaq-eu jeq, mirtsaq-euq khoertav byanluf-eu mae.
\q1 Nawq-euq zanrtaq khoftaq, ngaq-anr maeqnaeq laf-awq!
\b
\s1 Poeq-eu Yaerdawq
\qa ט TER
\q1
\v 65 Ya’we Miqyaer-or!
\q1 Nawr, nawq-euq dawq aertaq-euq lof-aer,
\q1 Nawq-euq kuirlaf zaqkhav-anr yawmuiq-aer janrnaeq laf-eu mae.
\q1
\v 66 Ngar, nawq-euq zanrdawq khofdawq-anr jan-eu mirnae,
\q1 Ngaq-anr yarkhaq yawmuiq-aer dar-eu jeq hawr-eu siqnya-eu tsawrganr maeqnaeq laf-awq.
\q1
\v 67 Ngar, shaqzanq yadaq-euq maeqhu,
\q1 Garbanq banqyaf-euq khawf, nymq-mr-aq,
\q1 Ngar, nawq-euq dawq-anr mrcaw-eu ma.
\q1
\v 68 Nawr-aq, muiq-awr yawmuiq jeq mr-eu mae.
\q1 Ngaq-anr, nawq-euq zanrtaq khoftaq maeqnaeq laf-awq.
\q1
\v 69 Janrghae-eu tsawrhaq jaqmyawf myawf-awr, ngaq-anr aerdoer-eu khawf, ngaq-euq nuima dawqtawvluf,
\q1 Nawq-euq maeqdawq-anr mrcaw ma.
\q1
\v 70 Aqyawf maf-euq nuima shaqtsur lof-aer shaqnar maqnoeq-eu khawf,
\q1 Ngar, nawq-euq zanrdawq-euq lafkhoer laqkhaq caer-eu ma.
\q1
\v 71 Ngar, nawq-euq zanrtaq khoftaq-anr dzawgeuf-eu gharduq,
\q1 Ngaq nae shaqzanq yadaq-euq khoer-aq, yawmuiq mae.
\q1
\v 72 Nawq-euq khaqmae-anr nae dovle-euq zanrdawq-aq,
\q1 Pyur hawr-eu shuir marbyav artanr armyaer byav navmaqtser muiqdzaeq-eu mae.
\b
\s1 Yaerdawq Dzardziv Dziv-eu
\qa י YOR
\q1
\v 73 Nawq-euq aqlaf nae, ngaq-anr bae-awr taevmuiq naeqlaf-euq mae.
\q1 Ngar, nawq-euq zanrdawq khofdawq-anr dzawgeuf nya’ni, ngaq-anr ghovshaw nya-eu jeq bifnaeq laf-awq.
\q1
\v 74 Ngar, nawq-euq dawq-anr noeqtmq-eu mirnae,
\q1 Nawq-anr guv-eu tsawrhaq deuq, ngaq-anr mawr ngae, laqkhaqcaer taef-a.
\q1
\v 75 Ya’we Miqyaer-or!
\q1 Nawq-euq yarkhaq dar-eu jeq-aq, tsaq-awr dawr-eu mae laer ngar siqnya ma.
\q1 Nawr sarjax zif-eu lafkhoer, ngaq-anr shaqzanq bi keuvle-euq mae.
\q1
\v 76 Nawq-euq kuirlaf zaqkhav-anr, nawq nae sarjax biftaq-euq lof-aer,
\q1 Maqtsaev-ir nya-eu nawq-euq gaq-eu jeq nae,
\q1 Ngaq-anr nuima lavsar naeqlaf-awq laer ngar shar ma.
\q1
\v 77 Nawq-euq zanrdawq, ngaq-euq laqkhaq caer-eu jeq pyeuf-eu mirnae,
\q1 Ngar yawdaef yadaefni, nawq-euq ghawqshaq gaq-eu jeq,
\q1 Ngaq-anr bi keuvle laf-awq.
\q1
\v 78 Janrghae-eu tsawrhaq deuq,
\q1 Ngaq-anr maqtsaq maqdawr-eu lafkhoer mrbanq naeqlaf-euq mirnae,
\q1 Aqyawf maf-anr shafdawr-ir paq-aer janrnaeq-awq;
\q1 Ngar ghaq-aq, nawq-euq maeqdawq-anr dzardziv dziv ma.
\q1
\v 79 Nawq-anr guv-eu tsawrhaq deuq,
\q1 Nawq-euq dawqdzawr-anr siqnya-eu deuq,
\q1 Ngar jawr-eu paw ciqpyawrlaf luf-ur.
\q1
\v 80 Ngar daq maqya ga paq-aer,
\q1 Nawq-euq zanrtaq khoftaq-euq lafkhoer,
\q1 Ngaq-euq nuima khoerheu aerkhar maqza’ni bijav luf-ur.
\b
\s1 Noeqtmqduq Pyeuf-eu Yaerdawq
\qa כ KAR
\q1
\v 81 Ngaq-euq nuima saflar,
\q1 Nawq-euq kakhof-eu jeq-anr za’mawf duidui-awr;
\q1 Ngar, nawq-euq dawq-anr noeqtmq-eu ma.
\q1
\v 82 Nawq-euq dawq-anr haw-eu baqda’nae,
\q1 Ngaq-euq myavnuiv, ghaq baqlar taq-euq mir-a;
\q1 Ngar narhaq-eu, “Nawr, ngaq-euq nuima, aqmyan bi sarlar-eu laer ghae-eu le?”
\q1
\v 83 Aqjeq mirnae aernar-aq,
\q1 Ngar uqkhoeq zawler-euq shaqkhov irpuq-anr dur-eu mir-a;
\q1 Aerkhawf, ngar, nawq-euq zanrtaq khoftaq-anr maqngaer-aq.
\q1
\v 84 Nawq-euq kuirlaf zaqkhav armyav nan yadaef-eu la?
\q1 Ngaq-anr khaeq-awr khav-eu tsawrhaq deuq-anr,
\q1 Nawr yarkhaq aqmyan darnaeq-eu laer ghae-eu le?
\q1
\v 85 Janrghae-eu tsawrhaq, ngar bi gasaef-eu laer duqkhanq khanqtaq-euq mae;
\q1 Aqyawfmaf, nawq-euq zanrdawq-anr maq daefcaw-a.
\q1
\v 86 Nawq-euq zanrdawq khofdawq dawqtawvluf zif duidui-eu mae.
\q1 Ngaq-anr cawba naeqlaf-awq.
\q1 Aqyawfmaf, maqtsaq maqdawr-eu lafkhoer,
\q1 Ngaq-anr khaeqluf khavluf-eu mae.
\q1
\v 87 Ngar, mirtsaq-euq khoertav maqya daefni,
\q1 Aqyawfmaf nae bi lavbyov-euq law mir-a.
\q1 Aerkhawf, ngar, nawq-euq maeqdawq-anr maq byaerdzae-aq.
\q1
\v 88 Ngar, nawq-euq khaqmae-anr nae dovle-euq dawqdzawr-anr mrcaw nya’ni,
\q1 Nawq-euq maqtsaev-ir ni gaq-eu jeq-euq lafkhoer,
\q1 Daef-eu jeq bifnaeq laf-awq.
\b
\s1 Yaerdawq-anr Maqngaer
\qa ל LAQMER
\q1
\v 89 Ya’we Miqyaer-or!
\q1 Nawq-euq dawq-aq, mqmaq maqbyav yarzir mq-euq khoertav lavzif taq-euq mae.
\q1
\v 90 Nawr sarjax zif-eu jeq tiqzir sair tiqzir zif-awr,
\q1 Nawq nae ciqtsaq taq-euq mirtsaq tanqkhawr maqpov maqparni jav-eu mae.
\q1
\v 91 Nawq nae kadar naeq-euq baqda’nae, iqnan keuvni zifluf-eu mae.
\q1 Aqjeq mirnae aernar-aq,
\q1 Yawqjeq navluf nawq-euq kuirlaf zaqkhav pyeuf-eu mae.
\q1
\v 92 Ngar, nawq-euq zanrdawq-anr laqkhaq maqcaer-euq lawnmr-aq,
\q1 Ngar shaqzanq daqluf ngae yacawv-ir-eu mae.
\q1
\v 93 Nawr, nawq-euq maeqdawq-anr ghoe-awr nae,
\q1 Ngaq-anr daef-eu jeq bifnaeq laf-eu mirnae;
\q1 Ngar, nawq-euq dawq-anr tiqjawr-iq maqngaer.
\q1
\v 94 Ngar-aq nawq-euq ma; Ngaq-anr kakhof naeqlaf-awq.
\q1 Aqjeq mirnae aernar-aq, ngar, nawq-euq maeqdawq-anr sharpov ma.
\q1
\v 95 Tsawrcawv deuq, ngaq-anr lavcawv-eu laer gayuf-awr lofluf-eu khawf,
\q1 Ngar, nawq-euq dawqdzawr-anr sharnoeq sharsawx ma.
\q1
\v 96 Ngaq nae ya’mawr-euq-aq,
\q1 Yawqjeq navluf byan-awr kuf-eu khoer-aq, yawdui baw-eu mae.
\q1 Aerkhawf, nawq-euq zanrdawq khofdawq-aq, jerloni ghae-eu mae.
\b
\s1 Yaerdawq-euq Baqda’nae Dzaeq-eu
\qa מ MEM
\q1
\v 97 Or-oq, ngar, nawq-euq zanrdawq-anr arnavni gaq-eu nga!
\q1 Nan’ga-i ngar, nawq-euq zanrdawq-anr dzardziv dziv-eu ma.
\q1
\v 98 Ngaq naeq-aer aqmyanluf, nawq-euq zanrdawq khofdawq jav-eu mirnae,
\q1 Ngar, ngaq-anr muir-eu deuq-euq navmaqtser ganrdzaeq ma.
\q1
\v 99 Ngar, nawq-euq dawqdzawr deuq dzardziv dziv-eu mirnae,
\q1 Ngar, ngaq-anr maeq-euq deuq dawqtawvluf navmaqtser ghovshawnya dzaeq-eu ma.
\q1
\v 100 Ngar, nawq-euq maeqdawq-anr mrcaw-eu mirnae,
\q1 Ngar, tsawrmawq deuq-euq navmaqtser ghovshawnya dzaeq-eu ma.
\q1
\v 101 Ngar, nawq-euq dawq-anr mrcaw mawf-eu mirnae,
\q1 Yawdoer garma yawqkanr navluf-anr nae,
\q1 Ngaq-euq aqkuir cawqkhof-eu ma.
\q1
\v 102 Nawr, ngaq-anr maeqnaeq laf-euq mirnae,
\q1 Ngar, nawq nae yarkhaq dar-euq jeq-anr maq byaerdzae-aq.
\q1
\v 103 Nawq-euq dawq-anr ngar myeufhaw ngae, arnavni coer-eu nya!
\q1 Ngaq-euq khaqmae-euq gharduq, byaquir navmaqtser coer nya!
\q1
\v 104 Ngar, nawq-euq maeqdawq-euq baqda’nae, ghovshawnya lar-euq mirnae,
\q1 Ngar, maqtsaq maqdawr-eu garma yawqkanr navluf-anr byae nya.
\b
\s1 Yaerdawq-euq Yawshaef
\qa נ NUQ
\q1
\v 105 Nawq-euq dawq-aq, ngaq-euq aqkuir-euq gharduq tsirkhmq pyeuf-awr,
\q1 Ngaq-euq garma-anr yawshaef pyeuf-eu mae.
\q1
\v 106 Ngar, nawq-euq tsaq-awr dawr-euq zanrsanrkhof mrcaw ma laer,
\q1 Kamq-awr yawduq lavbaw-euq ma.
\q1
\v 107 Ya’we Miqyaer-or!
\q1 Ngar shirtaw taeqni ya daqluf-eu gar;
\q1 Nawq-euq dawq aertaq-euq lof-aer,
\q1 Ngaq-anr lavdaef naeqlaf-awq.
\q1
\v 108 Ya’we Miqyaer-or!
\q1 Ngar, nawq-anr nuima keuv-eu lafkhoer ngaq-euq khaqmae nae,
\q1 Jaceuq-eu jeq lawrnaeq-eu gar hageuf naeqlaf-awr,
\q1 Nawq-euq yarkhaq dar-eu jeq, ngaq-anr maeqnaeq laf-awq.
\q1
\v 109 Aqmyanluf, ngar, ngaq-euq daefzir,
\q1 Ngaq-euq aqlaf-euq lafkhoer yurluf-eu ma.
\q1 Aerkhawf, ngar, nawq-euq zanrdawq-anr maqngaer.
\q1
\v 110 Tsawrcawv, ngaq-anr lanrju khmrtaq-euq mae.
\q1 Aerkhawf, ngar, nawq-euq maeqdawq-anr nae maq canbyov.
\q1
\v 111 Nawq-euq dawqdzawr-aq, ngaq-euq nuima gharduq laqkhaq caer-eu jeq pyeuf-eu mirnae,
\q1 Mqmaq maqbyav yarzir ngaq-euq jeqbir pyeuf-eu mae.
\q1
\v 112 Ngar, mqmaq maqbyav yarzir arsaqsaq ngae keuvni,
\q1 Ngaq-euq nuima, nawq-euq zanrtaq khoftaq-anr hageuf-awr mrcaw ma.
\b
\s1 Yaerdawq-anr Mrcaw Ma
\qa ס SAQMEV
\q1
\v 113 Ngar, nuima nyiq siq tsof-awr povpov lavlav-aer ghae-eu tsawrhaq-anr byae nya.
\q1 Aerkhawf, ngar, nawq-euq zanrdawq-anr gaq-eu ma.
\q1
\v 114 Nawr-aq, ngar caevzafduq hawr-eu ngaq-euq daeqdaqduq pyeuf-awr,
\q1 Ngar, nawq-euq dawq-anr noeqtmq ma.
\q1
\v 115 Yawdoer jeq mr-eu tsawrhaq deuq-or!
\q1 Caev-awq, ngaq-euq dawqpae taqjawr.
\q1 Aqjeq mirnae aernar-aq,
\q1 Ngar, ngaq-euq Miqyaer-euq zanrdawq khofdawq-anr mrcaw ma!
\q1
\v 116 Ngar yawdaef yadaefni, nawq-euq dawq aertaq-euq lof-aer,
\q1 Ngaq-anr nyaefcuf naeqlaf.
\q1 Ngaq nae noeqtmq-euq jeq-euq lafkhoer daq taqbi ga naeqlaf.
\q1
\v 117 Ngar yabuq-ir ni, ngaq-anr ciqtur naeqlaf-awq;
\q1 Khoernar-aq, ngar, nawq-euq zanrtaq khoftaq-anr aqmyanluf cantae ma.
\q1
\v 118 Nawr, nawq-euq zanrtaq khoftaq-anr nae garbanq banq-ir-euq deuq-anr byaerdzae-eu mae.
\q1 Aqjeq mirnae aernar-aq, aqyawf maf-euq maershuir-aq, jaqmyawf pyeuf-eu mae.
\q1
\v 119 Nawr, mirtsaq-euq tsawrcawv dawqtawv luf-anr,
\q1 Javguv javmeuq lof-aer shadzae-eu mirnae,
\q1 Ngar, nawq-euq dawqdzawr-anr gaq-eu ma.
\q1
\v 120 Ngar, nawq-anr guv-eu mirnae, ngaq-euq shiqshaq yawdzuqdzuq mir-a.
\q1 Nawr yarkhaq dar-eu gar ngar yawkhav-aer guv nya.
\b
\s1 Yaerdawq Maeqnaeqlaf
\qa ע AQYINAV
\q1
\v 121 Ngar, dawr-awr tsaq-eu jeq hawr-eu tsaq-awr dawr-eu jeq mr-euq ma.
\q1 Ngaq-anr khaeqlar-eu deuq-euq lafkhoer taq byaerdzaeyaf naeqlaf.
\q1
\v 122 Nawq-euq kuirlaf zaqkhav yawmuiq jeq za’ni yawduq lavbaw naeqlaf-awq;
\q1 Nuima huiq-eu tsawrhaq deuq nae taqbi khaeqnaeqlaf.
\q1
\v 123 Nawq-euq kakhof-eu jeq hawr-eu nawq-euq tsaq-awr dawr-eu dawq-anr,
\q1 Yawkhav-aer povtser-euq mirnae, ngaq-euq myavnuiv, myavghaq baq mir-a.
\q1
\v 124 Nawq-euq kuirlaf zaqkhav-anr,
\q1 Nawq-euq ghawqshaq gaq-eu jeq-anr geuxni janrnaeq laf-awr,
\q1 Nawq-euq zanrtaq khoftaq maeqnaeq laf-awq.
\q1
\v 125 Ngar-aq, nawq-euq kuirlaf zaqkhav ma;
\q1 Ngar, nawq-euq dawqdzawr-anr siqnya larni,
\q1 Ngaq-anr ghovshaw nya-eu jeq bifnaeq laf-awq.
\q1
\v 126 Ya’we Miqyaer-or!
\q1 Tsawrhaqzaq, nawq-euq zanrdawq-anr yawqngaef laer sawxtaq-euq mirnae,
\q1 Nawr tiqjeqpaq janr-eu aryamq tsaqlar-euq mae.
\q1
\v 127 Ngar, shuir-anr navmaqtser, muiq-eu shuir-anr navmaqtser,
\q1 Nawq-euq zanrdawq khofdawq-anr gaq-eu ma.
\q1
\v 128 Khoermirnae, ngar, yawqjeq navluf-anr taf-eu nawq-euq maeqdawq dawqtawvluf tsaq-eu ngar-a laer noeqduq-awr,
\q1 Ngar, jaqmyawf-euq garma yawqkanr navluf-anr byae-eu ma.
\b
\s1 Yawshaef Bif-eu Yaerdawq
\qa פ PE
\q1
\v 129 Nawq-euq dawqdzawr-aq, zanqler paq-aer muiq-eu mirnae,
\q1 Ngaq-euq nuima saflar cantae-eu ma.
\q1
\v 130 Nawq-euq dawq urlar ngae yawshaef bif-awr,
\q1 Maqdzaw-euq zaq-anr ghovshaw-eu jeq bif-eu mae.
\q1
\v 131 Ngar, ngaq-euq khaqmae mrnga-awr safma ghawrluf-eu ma;
\q1 Aqjeq mirnae aernar-aq,
\q1 Ngar, nawq-euq zanrdawq khofdawq-anr yawkhav-aer za’mawf nya.
\q1
\v 132 Nawr, nawq-euq tsawrmyanr-anr gaq-eu tsawrhaq deuq-anr,
\q1 Ngaeqghae naeq-eu zanrsanrkhof jav-eu lof-aer,
\q1 Ngaq-anr haw-awr, ngaq-anr ghawqshaq gaqnaeq laf-awq.
\q1
\v 133 Ngaq-euq kuirtof-anr, nawq-euq dawq nae lavzif naeqlaf-awr,
\q1 Yawlaeq yawca jeq aqgeu jeq nae maqkaq ngaq-anr taqbi ghaqlar naeqlaf.
\q1
\v 134 Ngar, nawq-euq maeqdawq-anr mrcaw nya’ni,
\q1 Ngaq-anr khaeqlar-eu tsawrhaq-anr nae kakhof naeqlaf-awq.
\q1
\v 135 Nawq-euq kuirlaf zaqkhav-euq khoertav,
\q1 Nawq-euq myavpyawq-euq yawshaef bya’naeq lef-awr,
\q1 Nawq-euq zanrtaq khoftaq, ngaq-anr maeqnaeq laf-awq.
\q1
\v 136 Tsawrhaqzaq, nawq-euq zanrdawq-anr maq daefcaw-eu mirnae,
\q1 Ngaq-euq myavnuiv-anr nae myavbir lawrgawv yoerluf-eu mae.
\b
\s1 Sarjax Zif-eu Yaerdawq
\qa צ SADE
\q1
\v 137 Ya’we Miqyaer-or!
\q1 Nawr-aq, tsaq-awr dawr-eu mirnae,
\q1 Nawr yarkhaqdar ngae dawrcoeni dar-eu mae.
\q1
\v 138 Nawq nae bif-euq dawq, nawq-euq dawqdzawr-aq,
\q1 Tsaq-awr dawr-eu uqtaf, sarjax zif duidui-eu mae.
\q1
\v 139 Ngaq-anr muir-eu deuq, nawq-euq dawq-anr ngaer-eu mirnae,
\q1 Ngar nuima keuv-eu jeq, miqdzaq dofluf-eu lof-aer javluf mir-a.
\q1
\v 140 Nawq-euq dawq-aq, shawr duidui-eu mae.
\q1 Khoermirnae, nawq-euq kuirlaf zaqkhav, nawq-euq dawq-anr gaq-eu ma.
\q1
\v 141 Aqcawq, ngaq-anr taqnyir-awr hawdoer-eu khawf,
\q1 Ngar, nawq-euq maeqdawq-anr maqngaer.
\q1
\v 142 Nawq-euq tsaq-awr dawr-eu jeq-aq,
\q1 Mqmaq maqbyav yarzir gmq-eu, tsaq-awr dawr-eu jeq pyeuf-awr;
\q1 Nawq-euq zanrdawq-aq, yawtsaq yawdawr mae.
\q1
\v 143 Ngar, gardzaq garkawv hawr-eu nuima cawv duidui-eu jeq nae bi taemi-euq khawf,
\q1 Nawq-euq zanrdawq khofdawq-aq,
\q1 Ngaq-euq laqkhaq caerduq pyeuf-eu mae.
\q1
\v 144 Nawq-euq dawqdzawr-euq tsaq-awr dawr-eu jeq-aq,
\q1 Mqmaq maqbyav yarzir zif-eu mae;
\q1 Ngar yawdaef yadaefni, ngaq-anr ghovshaw nya-eu jeq bifnaeq laf-awq.
\b
\s1 Yaerdawq Dzardziv Dziv-eu
\qa ק KOR
\q1
\v 145 Ya’we Miqyaer-or!
\q1 Ngaq-anr narhaq naeqlaf-awq!
\q1 Ngaq-euq nuima dawqtawvluf,
\q1 Nawq-anr gur-awr sharluf-eu ma.
\q1 Ngar, nawq-euq zanrtaq khoftaq-anr mrcaw ma.
\q1
\v 146 Ngar, nawq-anr gur-awr sharluf-eu ma;
\q1 Ngaq-anr kakhof naeqlaf-awq,
\q1 Ngar, nawq-euq dawqdzawr-anr mrcaw ma.
\q1
\v 147 Ngar, uqshawq paw nanrma maq dovlar-euq minav-aer tur-awr,
\q1 Ngaq-anr cawba naeqlaf laer gurluf-eu ma;
\q1 Ngar, nawq-euq dawq-anr noeqtmq ma.
\q1
\v 148 Ngar, nawq-euq dawq-anr dzardziv dziv-eu mirnae,
\q1 Uqcif mirlan-aer ngaq-euq myavnuiv byaeluf-eu ma.
\q1
\v 149 Ya’we Miqyaer-or!
\q1 Nawr ghawqshaq gaqnya-eu gar tsaqni,
\q1 Ngaq-euq tersar-anr narhaq naeqlaf-awq;
\q1 Nawr, dawr-awr tsaq-eu gar geuxni, ngaq-anr lavdaef naeqlaf-awq.
\q1
\v 150 Nawq-euq zanrdawq-anr nae garmanr kaq-eu gar jawr-awr,
\q1 Yawdoer jeq-euq maeqnan cantae-eu tsawrhaq deuq,
\q1 Ngaq-euq dawqpae oeluf-eu mae.
\q1
\v 151 Ya’we Miqyaer-or!
\q1 Nawr dawqpae jawrluf-eu mae;
\q1 Nawq-euq zanrdawq khofdawq dawqtawvluf yawtsaq yawdawr mae.
\q1
\v 152 Nawq-euq dawqdzawr-euq garkawv, mqmaq maqbyav yarzir zifni,
\q1 Dawqpaeq lavzif taq-euq mae laer,
\q1 Ngar arhuba nae siqnya-euq ma.
\b
\s1 Yaerdawq-aq, Yawtsaq Yawdawr Mae
\qa ר LERSHAV
\q1
\v 153 Ngar, nawq-euq zanrdawq-anr maqngaer-eu mirnae,
\q1 Ngar shaqzanq ya daqluf-eu garkawv sharnoeq naeqlaf-awr,
\q1 Ngaq-anr kakhof naeqlaf-awq.
\q1
\v 154 Ngaq-anr yarkhaq jadan naeqlaf-awr,
\q1 Ngaq-anr kakhofdov naeqlaf-awq;
\q1 Nawq-euq dawq aertaq-euq lof-aer,
\q1 Ngaq-anr lavdaef naeqlaf-awq.
\q1
\v 155 Tsawrcawv deuq-aq, nawq-euq zanrtaq khoftaq-anr maqpov-eu mirnae,
\q1 Kakhof-eu jeq-anr nae garmanr kaq-eu gar jawr-eu mae.
\q1
\v 156 Ya’we Miqyaer-or!
\q1 Nawr nanqyuni ghawqshaq gaq-eu jeq huiq duidui mae;
\q1 Nawr yarkhaq dar-eu gar tsaqni, ngaq-anr lavdaef naeqlaf-awq.
\q1
\v 157 Ngaq-anr muir-eu deuq hawr-eu,
\q1 Ngaq-anr khaeq-awr khav-eu deuq, myaq duidui-eu khawf,
\q1 Ngar, nawq-euq dawqdzawr-anr nae yawqpawyawq maq ciqpyawr.
\q1
\v 158 Ngar, sarjax maqzif-eu deuq-anr, hawmawr-awr nuima dav duidui nya;
\q1 Aqjeq mirnae aernar-aq, aqyawfmaf, nawq-euq dawq-anr maqmr caw-a.
\q1
\v 159 Ngar, nawq-euq maeqdawq-anr arnavni gaq-eu nga laer sharnoeq naeqlaf-awr;
\q1 Ya’we Miqyaer-or!
\q1 Nawr ghawqshaq gaqnya-eu gar tsaqni, ngaq-anr lavdaef naeqlaf-awq.
\q1
\v 160 Dawqtawv-euq uqduq aer ngae,
\q1 Nawq-euq dawq-aq, yawtsaq yawdawr mae;
\q1 Nawq nae tsaq-awr dawr-eu lafkhoer yarkhaq khardar-eu jeq-aq, mqmaq maqbyav yarzir gmq-eu mae.
\b
\s1 Yaerdawq-anr Laqkhaq Caer-eu
\qa ש SHIQNAV
\q1
\v 161 Dzoeqda deuq, ngar tiqjeq-iq maqlaeq-eu gar, ngaq-anr khaeqlar-eu khawf,
\q1 Ngaq-euq nuima-aq, nawq-euq dawq-anr yawkhav-aer zanqler mir-a.
\q1
\v 162 Pyurpanq shuirpanq mawr-euq tsawrhaq tiq ghaq laqkhaq caer-eu lof-aer,
\q1 Ngar, nawq-euq dawq-anr laqkhaq caer-eu ma.
\q1
\v 163 Ngar, jaqmyawf myawf-eu jeq-anr nuidav dav-awr byae-eu ma.
\q1 Aerkhawf, ngar, nawq-euq zanrdawq-anr gaq-eu ma.
\q1
\v 164 Nawr yarkhaq dar-eu tsaq-awr dawr-eu mirnae,
\q1 Ngar, nawq-anr tiq nan shif pov jaceuq ma.
\q1
\v 165 Nawq-euq zanrdawq-anr gaq-eu deuq-aq,
\q1 Nuisar of-eu jeq huiq duidui-awr,
\q1 Tiqjeq-iq, aqyawf maf-anr sanqtif maqbi tifler nya-a.
\q1
\v 166 Ya’we Miqyaer-or!
\q1 Ngar, nawq-euq kakhof-eu jeq-anr noeqtmq-awr,
\q1 Ngar, nawq-euq zanrdawq khofdawq mrcaw luf-eu ma.
\q1
\v 167 Ngar, nawq-euq dawqdzawr-anr yawkhav-aer gaq-awr,
\q1 Ngaq-euq nuima saflar nae cantae luf-eu ma.
\q1
\v 168 Ngaq-euq garma dawqtawvluf, nawq-euq maeqshi jav-awr,
\q1 Ngar, nawq-euq maeqdawq hawr-eu dawqdzawr-anr mrcaw luf-eu ma.
\b
\s1 Yaerdawq-anr Tsergeuf-eu
\qa ת TAO
\q1
\v 169 Ya’we Miqyaer-or!
\q1 Ngar gur-awr shar-eu nawr jawr-eu gar bi larkeuv naeqlaf-awq.
\q1 Nawq-euq dawq aertaq-euq lof-aer,
\q1 Ngaq-anr ghovshaw nya-eu jeq bifnaeq laf-awq.
\q1
\v 170 Ngaq nae tanqshar-euq dawq,
\q1 Nawq-euq maeqshi bi larkeuv-awr;
\q1 Nawq-euq dawq aertaq-euq lof-aer, ngaq-anr bibuq-ir naeqlaf-awq.
\q1
\v 171 Nawr, ngaq-anr zanrtaq khoftaq maeqnaeq laf-euq mirnae,
\q1 Ngaq-euq maeqluq-anr nae jaceuq-eu dawqkawq bi yoerdovlef ma.
\q1
\v 172 Nawq-euq zanrdawq khofdawq dawqtawvluf,
\q1 Tsaq-awr dawr-eu mirnae, ngaq-euq maeqlar,
\q1 Nawq-euq dawq-euq garkawv ngaeq ma.
\q1
\v 173 Ngar, nawq-euq maeqdawq-anr tsergeuf-eu mirnae,
\q1 Nawq-euq aqlaf, ngaq-anr cawba naeqlaf-awq.
\q1
\v 174 Ya’we Miqyaer-or!
\q1 Ngar, nawq-euq kakhof-eu jeq-anr lofluf-eu ma;
\q1 Nawq-euq zanrdawq-aq, ngaq-euq laqkhaq caerduq pyeuf-eu mae.
\q1
\v 175 Ngaq-euq nuima saflar, nawq-anr jaceuq nya’ni,
\q1 Yawdaef bidaef naeqlaf-awq;
\q1 Nawq nae yarkhaq dar-euq jeq, ngaq-anr bi cawba naeqlaf-awq.
\q1
\v 176 Ngar, nawq-euq zanrdawq khofdawq-anr maqngaer-euq mirnae,
\q1 Byov-ir-euq yawrzaq lof-aer garma canbanq taq-euq,
\q1 Nawq-euq kuirlaf zaqkhav-anr povkhofle naeqlaf-awq.
\c 120
\s1 Muir-eu Deuq-anr Nae Bibuq-ir Naeqlaf
\d Ledav ngae car-eu dawqcar
\q1
\v 1 Ngar guv-awr gav-eu jeq-anr tanqpuq ngae,
\q1 Ya’we Miqyaer-anr kur ma.
\q1 Aqyawf, ngaq-anr narhaq naeqlaf-eu mae.
\q1
\v 2 Ya’we Miqyaer-or!
\q1 Jaqmyawf myawf-eu maeqluq hawr-eu maershuir shuir-eu maeqlar-anr nae,
\q1 Ngaq-euq nuima saflar-anr bibuq-ir naeqlaf.
\b
\q1
\v 3 Jaqmyawf myawf-eu maeqlar-or!
\q1 Nawq-anr aqjeq bi keuvle-awr,
\q1 Nawq-anr aqjox-aer janrnaeq laf-eu jeq la laer,
\q1 Nawr siqnya ma laq?
\q1
\v 4 Tav duidui-eu guirzaq-euq kavmyaq hawr-eu,
\q1 Yavpyawr arbawr-euq khaqgheuq-anr\f + \fr 120:4 \fk Yavpyawr arbawr \ft Arbawr heujeq-aq, zawr muiq-eu khaqgheuq panqdov laf-eu kharshuif dae-anr daef-eu arbawr tiqjeq mae.\f* nerhoqni dofluf-eu miqdzaq miqdziv nae darnaeqlaf taef-a.
\b
\q1
\v 5 Ngar, Geqdaq tsawrhaq-euq saeqghawv-euq ghanrcae daef-awr,
\q1 Meqshaev mirkhanq-anr jawr-euq mirnae, ghawqshar shaq-aer ghaesaef mir-a.
\q1
\v 6 Ngaq-euq nuima saflar, tsaqler dzoerler-eu jeq-anr byae-eu tsawrhaq naeq-aer,
\q1 Ardzaeq-aer jawrmyanr dzeur-euq mir-a.
\q1
\v 7 Ngar-aq, tsaqler tsanrler-eu jeq-euq gharduq daef-eu ma.
\q1 Aerkhawf, ngar ja ngae aqyawfmaf guirdeuv deuv-eu garkawv ja-eu mae.
\c 121
\s1 Hawpir-eu Ya’we Miqyaer
\d Ledav ngae car-eu dawqcar
\q1
\v 1 Ngar, ngaq-euq myavnuiv ciqpyawr-awr gawqjawq paw hawdav lef-eu ma;
\q1 Ngaq-anr cawba-eu jeq aqgeugar nae dovle-eu la?
\q1
\v 2 Ngaq-anr cawba-eu jeq-aq,
\q1 Mq hawr-eu mir-anr bae-euq Ya’we Miqyaer-anr nae dovle-eu mae.
\b
\q1
\v 3 Aqyawf, nawq-euq aqkuir-anr sanqtif maqbi tif-ar.
\q1 Nawq-anr hawpir-eu ghaq aqmyanluf yawnoeq mae.
\q1
\v 4 Hawsher-eq, Irsaqleqlav-anr hawpir-eu ghaq-aq,
\q1 Yufyoer maqngeur-aer yufkhav-eu maqbaw-a.
\b
\q1
\v 5 Ya’we Miqyaer-aq, nawq-anr hawpir-eu ghaq pyeuf-eu mae;
\q1 Ya’we Miqyaer-aq,
\q1 Nawq-euq armar paw, nawr narshmr awduq pyeuf-eu mae.
\q1
\v 6 Nan’ghanr paw, nanrma, nawq-anr maqcoeq maqciv-aer;
\q1 Uqcif paw, bala, nawq-anr maqcoeq maqciv-ar.
\b
\q1
\v 7 Yawdoer jeq dawqtawv luf-anr nae,
\q1 Ya’we Miqyaer, nawq-anr hawpir naeqlaf-awr;
\q1 Aqyawf, nawq-euq nuima saflar-anr hawpir naeqlaf taef-a.
\q1
\v 8 Nymq-mr nae mqmaq maqbyav yarzir keuvni,
\q1 Ya’we Miqyaer, nawr dov-ir-awr urlar-eu gar, hawpir naeqlaf taef-a.
\c 122
\s1 Yeqlursaqlaeq-euq Gharduq Guiqlanq Shar-awq
\d Ledav ngae car-eu Daqbir-euq dawqcar
\q1
\v 1 Aqcawq, ngaq-anr heulof-aer aer ngae, ngar laqkhaq caer-euq ma,
\q1 “Dzawq! Ya’we Miqyaer-euq nymr-anr le kar-eur.”
\q1
\v 2 Yeqlursaqlaeq-or! Nga’maf-euq aqkuir, nawq-euq lanrkhaeq-euq lafkhoer yawfluf-eu ma.
\b
\q1
\v 3 Yeqlursaqlaeq-aq, tiqgar taef-aer tsanrdzeufni tsovtaq-euq meuq tiq meuq lof-aer dur-eu mae.
\q1
\v 4 Khoergar, tsawrjeuq deuq uiqler-eu mae.
\q1 Ya’we Miqyaer-euq tsawrjeuq,
\q1 Irsaqleqlav tsawrhaq-euq Dawqdzawr Bawqkeuv\f + \fr 122:4 \fk Dawqdzawr Bawqkeuv \ft Heu-aq, dawqma sarjax bawqkeuv-anr aermawf-eu mae.\f* jav-eu gar le-awr,
\q1 Ya’we Miqyaer-euq tsawrmyanr-euq guiqlanq-anr jaceuq ler-eu mae.
\q1
\v 5 Aqjeq mirnae aernar-aq,
\q1 Yarkhaq dar-eu nuirmanq pyeuf-eu Daqbir-euq nymrkhanq-euq nuirmanq khoergar jav-eu mae.
\b
\q1
\v 6 Yeqlursaqlaeq nuisar ofni guiqlanq shar-awq:
\q1 “Nawq-anr gaq-eu tsawrhaq deuq muiqlar sanrlar luf-ur.
\q1
\v 7 Nawq-euq meuqlanr-euq lafkhoer tsaqler dzoerler-eu jeq jav-awr,
\q1 Sanqpaq-euq nymr-euq lafkhoer bawle zale luf-ur.”
\q1
\v 8 Ngar, ngaq-euq maernmr deuq hawr-eu cawqdeuq-euq gharduq heulof-aer aer-eu ma,
\q1 “Nawq-euq lafkhoer nuisar of-eu jeq jav luf-ur.”
\q1
\v 9 Aqdui-euq Miqyaer pyeuf-eu Ya’we Miqyaer-euq nymr-euq baqda’nae,
\q1 Ngar, nawq-euq gharduq yawmuiq jeq pov ma.
\c 123
\s1 Ghawqshaq Gaqnaeqlaf
\d Ledav ngae car-eu dawqcar
\q1
\v 1 Mq-euq khoertav jawr-eu ghaq-or!
\q1 Ngaq-euq myavnuiv, nawr jawr-eu paw ciqpyawr laf-awr hawluf-eu ma.
\q1
\v 2 Hawsher-eq, kuirlaf zaqkhav tiq ghaq-euq myavnuiv,
\q1 Aqyawf-euq yawsanr-euq aqlaf-anr haw-eu lof-aer,
\q1 Zaqmiq aqbur zaqkhav tiq ghaq, aqyawf-euq nymrsanr aqma-euq aqlaf-anr haw-eu lof-aer durni;
\q1 Nga’maf-euq myavnuiv, nga’maf-euq Miqyaer pyeuf-eu Ya’we Miqyaer-anr hawluf-eu ma.
\q1 Aqyawf, ghawqshaq maq gaqnaeq laf-euq khoerkeuvni haw ma.
\b
\q1
\v 3 Ya’we Miqyaer-or! Nga’maf-anr ghawqshaq gaqnaeq laf-awq.
\q1 Nga’maf-anr ghawqshaq gaqnaeq laf-awq.
\q1 Aqjeq mirnae aernar-aq,
\q1 Nga’maf dawqdoer-anr ardzaeq-aer ya daqluf-eu nya.
\q1
\v 4 Nuima huiq-eu tsawrhaq hawteq hawdoer lar-awr,
\q1 Sarsuqni daef-eu deuq dawqdoer ngaeq-eu gar,
\q1 Nga’maf-euq nuima saflar maq daqcoerni, ardzaeq dzeurlar taq-euq nya.
\c 124
\s1 Aqdui-euq Paw Pyawr-eu Miqyaer
\d Ledav ngae car-eu Daqbir-euq dawqcar
\q1
\v 1 Irsaqleqlav tsawrhaq-or!
\q1 Heulof-aer aer-awq,
\q1 “Ya’we Miqyaer, aqdui jawr-eu paw maqpyawr-euq lawnmr-aq,”
\q1
\v 2 “Ya’we Miqyaer, aqdui jawr-eu paw maqpyawr-euq lawnmr-aq;
\q1 Aqdui-anr muir-eu tsawrhaq, turlar-awr caelar ngae,
\q1
\v 3 Aqyawfmaf, aqdui-anr miqdzaq dof-eu lof-aer nuima paer ngae,
\q1 Aqdui-anr yawdaef-aer myeufanr jir-euq ngeur-eu dur;
\q1
\v 4 Khoerngae, aqdui, ircuf nae bi danqpymq-awr,
\q1 Aqdui-euq nuima saflar lawrgawv-anr gapuf yaf-euq ngeur-eu dur;
\q1
\v 5 Khoernar-aq, aqdui-anr myeufanr-euq ircuf,
\q1 Aqdui-euq nuima saflar-anr danqpymqjir naeqlaf-euq ngeur-eu dur.”
\b
\q1
\v 6 Aqyawf maf-euq seuq nae, aqdui-anr maqbi kawfsaef dzaq-euq mirnae,
\q1 Ya’we Miqyaer-anr jaceuq ma.
\q1
\v 7 Aqdui-euq nuima saflar-aq,
\q1 Arjir tanr-eu saeqtov-anr nae dzeur-ir-euq arjir tiq mawr-anr dur-eu ma.
\q1 Saeqtov khaef-ir-euq mirnae, aqdui yadzeur-ir-euq ma.
\b
\q1
\v 8 Aqdui-anr cawba-eu jeq-aq,
\q1 Mq hawr-eu mir bae-euq Ya’we Miqyaer tsawrmyanr-euq lafkhoer jav-eu mae.
\c 125
\s1 Muiq-eu Deuq-anr Muiqnaeq-awq
\d Ledav ngae car-eu dawqcar
\q1
\v 1 Ya’we Miqyaer-anr ghoe-eu tsawrhaq deuq-aq,
\q1 Tiqjawr-iq maq nyilar-aer, mqmaq maqbyav yarzir zif-eu Ziroq gawqjawq-anr dur-eu mae.
\q1
\v 2 Yeqlursaqlaeq meuq-anr gawqjawq jawqlanr taq-euq lof-aer,
\q1 Nymq-mr nae mqmaq maqbyav yarzir keuvni,
\q1 Ya’we Miqyaer, aqyawf-euq tsawrhaq deuq-euq tiqjawq jawrjawq taq-euq mae.
\b
\q1
\v 3 Tsaq-awr dawr-eu tsawrhaq deuq-euq mirkhanq-anr,
\q1 Tsawrcawv-euq shmr gawqyoeq maqya naq-ar.
\q1 Maqngeur nar-aq, tsaq-awr dawr-eu tsawrhaq deuq,
\q1 Aqyawf maf-euq aqlaf cawqdov-awr yawlaeq yawca jeq mr taef-a.
\b
\q1
\v 4 Ya’we Miqyaer-or!
\q1 Muiq-eu deuq-anr hawr-eu nuima dawrcoeni ghae-eu deuq-anr,
\q1 Yawmuiq jeq mrnaeq-awq.
\q1
\v 5 Aerkhawf, garma yawngof yawngav-aer can-eu deuq hawr-eu,
\q1 Yawlaeq yawca jeq mr-eu deuq-anr-aq,
\q1 Ya’we Miqyaer taedzaenaeq taef-a.
\q1 Irsaqleqlav-euq khoertav nuisar of luf-ur.
\c 126
\s1 Yufmav Mav-euq Gar Dur-eu
\d Ledav ngae car-eu dawqcar
\q1
\v 1 Aqcawq nae bi nyaefbyov ghae-euq tsawrhaq,
\q1 Ya’we Miqyaer nae, Ziroq-anr bi sheuqkhof laf-euq mirnae, yufmav mav-euq gar dur nya.
\q1
\v 2 Khoermirnae, aqdui-euq maeqlar dawqcar car-awr,
\q1 Aqdui-euq khaqmae tiqbyanni, maq naqler-aer uir-euq ma.
\q1 Khoerngae, mirkhanq tsawrjeuq deuq aer-eu,
\q1 “Ya’we Miqyaer nae, aqyawf maf-euq gharduq huiq-eu jeq mr-euq ngar-a.”
\q1
\v 3 Ya’we Miqyaer, aqdui-euq gharduq zawr huiq-eu jeq mr-euq mae.
\q1 Aqdui laqkhaq arnavni caer paq-aer ghae-eu nga.
\b
\q1
\v 4 Ya’we Miqyaer-or!
\q1 Lafov paw yoer-eu lawrbaq lof-aer,
\q1 Bi nyaefbyov ghae-euq nga’maf-euq tsawrhaq sheuqkhof naeqlaf-awq.
\q1
\v 5 Myavbir yoeryoer-aer saeq-eu tsawrhaq-aq,
\q1 Laqkhaq caertavni yayaeq taef-a.
\q1
\v 6 Siqyoeq saeq-eu laer, ngoerngoer-aer caer siqyoeq pi-awr dov-ir-eu tsawrhaq-aq,
\q1 Yawduq bawni, caer caerdzanq pi-awr laqkhaq caertavni ya ghoflar taef-a.
\c 127
\s1 Miqyaer-euq Guiqlanq-euq Baqda’nae
\d Ledav ngae car-eu Sorlaqmoq-euq dawqcar
\q1
\v 1 Ya’we Miqyaer maqtsov-eu lawnmr-aq,
\q1 Nymr tsov-eu tsawrhaq nae mr-euq gar-aq, yawqngaef mae.
\q1 Ya’we Miqyaer maq lofpir-eu lawnmr-aq,
\q1 Meuq-anr lofpir-eu tsawrhaq maq yufkhavni lof-eu khawf yawqngaef mae.
\q1
\v 2 Uqshawq yawnaf-aer tur-awr uqcif mirlanni,
\q1 Yawdaef daef-eu gharduq mrsaef lef-euq khawf,
\q1 Tiqjeq-iq gardanr maqtsoeq-a.
\q1 Aqjeq mirnae aernar-aq,
\q1 Miqyaer, aqyawf gaq-eu tsawrhaq-anr,
\q1 Yawmuiq-aer bi yufkhav-eu mae.
\b
\q1
\v 3 Hawsher-eq, zaqdeuq-aq,
\q1 Ya’we Miqyaer nae bif-euq jeqbir pyeuf-awr,
\q1 Zaq-euq jawrzar-euq arsiq-aq, mrpoeq lafsawq mae.
\q1
\v 4 Zaqguq ngae nae daefle-euq zaqdeuq-aq,
\q1 Guirzaq-euq aqlaf-euq lafkhoer anrluf-eu kavmyaq-anr dur-eu mae.
\q1
\v 5 Kavmyaq-euq banq-anr khoerlof-aer ghae-eu kavmyaq byan-eu tsawrhaq-aq, laqkhaq yacaer taef-a.
\q1 Aqyawfmaf, lanrkhaeq-anr muir-eu deuq naeq-aer ya jadzaq khawf,
\q1 Daqga-eu gar maqya keuv-ar.
\c 128
\s1 Miqyaer-anr Guv-eu Guiqlanq
\d Ledav ngae car-eu dawqcar
\q1
\v 1 Ya’we Miqyaer-anr guv-awr,
\q1 Aqyawf-euq garma-anr can-eu yawqghaq navluf,
\q1 Guiqlanq huiq-eu mae.
\q1
\v 2 Nawr, yawqha-euq aqlaf nae mr-euq lof-aer yadzaq-awr, laqkhaq yacaer-eu uqtaf,
\q1 Kharngeur-eu jeq nawq-euq gharduq muiq taef-a.
\b
\q1
\v 3 Nawq-euq nymr-euq lafkhoer,
\q1 Nawq-euq miqzaq-aq, arsiq sanr-eu aqgaf bawduv-anr dur-awr;
\q1 Nawq-euq zaqdeuq-aq, nawq-euq hawqje tiqjawq daef-eu saqloq arbawr kanqzaq-anr dur taef-a.
\q1
\v 4 Khoermirnae, hawde-eq,
\q1 Ya’we Miqyaer-anr guv-eu tsawrhaq-aq,
\q1 Guiqlanq khoerlof-aer za taef-a.
\b
\q1
\v 5 Ziroq-anr nae Ya’we Miqyaer, nawq-anr guiqlanq bif luf-ur.
\q1 Nawr yawdaef khardaef-eu tiqzir,
\q1 Yeqlursaqlaeq-euq yawmuiq jeq ya’mawr luf-ur.
\q1
\v 6 Nawr, nawq-euq oeqpaq oeqma deuq-anr ya’mawr ngae keuvni, zirbaw luf-ur.
\q1 Irsaqleqlav-euq khoertav nuisar of luf-ur.
\c 129
\s1 Ziroq-anr Byae-eu Deuq Yacawv-ir-eu
\d Ledav ngae car-eu dawqcar
\q1
\v 1 Irsaqleqlav-anr heulof-aer bi’aer-awq,
\q1 “Ngar, zaqguq ngae nae, aqyawfmaf, ngaq-anr khaeqnaeq khavnaeq laf-euq mae.”
\q1
\v 2 “Ngar, zaqguq ngae nae, aqyawfmaf, ngaq-anr khaeqnaeq khavnaeq laf-euq mae;
\q1 Aerkhawf, aqyawfmaf, ngaq-anr maq ghaqlar nya-a.
\q1
\v 3 Aqyawfmaf, ngaq-euq narkhan daema tsaeq-eu lof-aer,
\q1 Tsaeq-euq markhaeq ghawqmanrni javluf-eu mae.”
\q1
\v 4 Ya’we Miqyaer-aq, tsaq-awr dawr-eu mae;
\q1 Aqyawf, tsawrcawv-euq arcav deuvtsaevdzae jir naeq-euq mae.
\b
\q1
\v 5 Ziroq-anr kharbyae-eu tsawrhaq deuq, bi taekhof ghae-awr daq biga-ir luf-ur.
\q1
\v 6 Aqyawfmaf nymrmq-euq khoertav daef-eu yarmof lof-aer,
\q1 Maq huiqlar-euq minav-aer nyoeq-ir jir luf-ur.
\q1
\v 7 Caer yaeq-eu tsawrhaq, aqlaf byanlar paq-aer maqyur-eu uqtaf,
\q1 Caerdzanq baf-eu tsawrhaq khawf, aqyawf-euq lafdu nae maqbaf-ar.
\q1
\v 8 Aqyawfmaf jawr-eu gar khar cantsaev-eu tsawrhaq heulof-aer taqaer,
\q1 “Ya’we Miqyaer-euq guiqlanq, nawmaf-euq khoertav keuvle luf-ur.
\q1 Nga’maf, Ya’we Miqyaer-euq tsawrmyanr-euq uqmov,
\q1 Nawq-anr dawq ngaeqghae naeq-eu ma.”
\c 130
\s1 Ya’we Miqyaer-anr Dawq-eu
\d Ledav ngae car-eu dawqcar
\q1
\v 1 Ya’we Miqyaer-or!
\q1 Naf duidui-eu gar nae, ngar, nawq-anr gurgaq luf-eu ma.
\q1
\v 2 Sanqpaq Miqyaer-or!
\q1 Ngaq-euq tersar-anr narhaq naeqlaf-awq!
\q1 Ghawqshaq gaqnaeqlaf laer,
\q1 Ngar tanqshar-eu tersar-anr nawq-euq naqbawr ciqkhmr naeqlaf-awq.
\b
\q1
\v 3 Ya’we Miqyaer-or!
\q1 Nawr yawbanq yawlaeq guitaq nar-aq,
\q1 Sanqpaq Miqyaer-or!
\q1 Aqsur ghaq yawf-awr jawrnya-eu?
\q1
\v 4 Aerkhawf, nawr jawr-eu gar iqbax pyaeq-eu jeq jav-eu mae;
\q1 Khoermirnae, aqcawq, nawq-anr guv-eu tsaq mae.
\b
\q1
\v 5 Ngar, Ya’we Miqyaer-anr dawq-eu ma;
\q1 Ngaq-euq nuima saflar dawq-awr,
\q1 Aqyawf-euq dawq-anr noeqtmq-eu ma.
\q1
\v 6 Uqcif paw lofpir-eu deuq uqbya byalar-eu gar dawq-eu navmaqtser,
\q1 Ngaq-euq nuima saflar, Sanqpaq Miqyaer-anr dawq-eu ma.
\q1 Uqcif paw lofpir-eu deuq uqbya byalar-eu gar dawq-eu navmaqtser dawq-eu ma.
\b
\q1
\v 7 Irsaqleqlav-or! Ya’we Miqyaer-anr noeqtmq-awq!
\q1 Aqjeq mirnae aernar-aq,
\q1 Ya’we Miqyaer jawr-eu gar maqtsaev-ir nya-eu gaq-eu jeq jav-awr,
\q1 Aqyawf naeq-aer tiqbyanni kakhof-eu jeq jav-eu mae.
\q1
\v 8 Aqyawf, Irsaqleqlav-anr kakhofnaeq taef-a;
\q1 Aqyawf-euq yawbanq yawlaeq dawqtawv luf-anr nae kakhofnaeq taef-a.
\c 131
\s1 Miqyaer-anr Noeqtmq-awq
\d Ledav ngae car-eu Daqbir-euq dawqcar
\q1
\v 1 Ya’we Miqyaer-or!
\q1 Ngaq-euq nuima maqhuiq-aer,
\q1 Ngaq-euq myavnuiv khawf, janrghae-eu jeq maqanr;
\q1 Ngar, ardzaeq-aer huiq-eu garkawv maq sharnoeq-aer,
\q1 Yawqha-anr maqgeux-eu jeq maq sharsawx-aq.
\q1
\v 2 Aerkhawf, ngar, aqcoer ghaev-euq zaq,
\q1 Aqyawf-euq aqma naeq-aer jawr-eu lof-aer,
\q1 Ngaq-euq nuima saflar ciqcurni hawr-eu cofngaerni jawrluf-eu ma;
\q1 Ngaq-euq lafkhoer urluf-eu ngaq-euq nuima saflar-aq,
\q1 Aqcoer ghaev-euq zaq-anr dur-eu mae.
\b
\q1
\v 3 Irsaqleqlav-or! Nymq-mr nae bae-awr mqmaq maqbyav yarzir,
\q1 Ya’we Miqyaer-anr noeqtmq-awq.
\c 132
\s1 Ya’we Miqyaer-euq Jawrduq Pyeuf-eu Ziroq
\d Ledav ngae car-eu dawqcar
\q1
\v 1 Ya’we Miqyaer-or!
\q1 Daqbir-anr noeqmawr naeqlaf-awr,
\q1 Aqyawf nae yadaq-euq shaqzanq dawqtawv luf-anr noeqkeuv naeqlaf-awq.
\q1
\v 2 Aqyawf, Ya’we Miqyaer-anr kamq-awr,
\q1 Yaqkov-euq Baoq huiq-eu ghaq-anr sarjax dzaq-euq lafkhoer aer-eu;
\q1
\v 3 “Ngar marmarni ngaq-euq nymr-anr maq ghofler.
\q1 Sarsuqni yufnya-eu, ngaq-euq yufzar-anr khawf maq yufler.
\q1
\v 4 Ngar, ngaq-euq myavnuiv-anr maqbi yufkhav-aer,
\q1 Ngaq-euq myavnuiv-euq myavkhov khawf, yufyoer maqbi ngeur.
\q1
\v 5 Ngar, Ya’we Miqyaer-euq gharduq jawrzar maq povmawr-aer,
\q1 Yaqkov-euq Baoq huiq-eu ghaq, jawrduq maqjav-eu khoerkeuvni,
\q1 Ngar ghaqnaq maqnaq.”
\b
\q1
\v 6 Hawsher-eq, nga’maf heu-euq garkawv Erpaqlaqta-anr yagaq-awr,
\q1 Arbawr yar-euq daega-anr nga’maf ya’mawr-euq ma.
\q1
\v 7 Aqdui, Ya’we Miqyaer-euq saqpar saeqghawv-anr urler kar-eur;
\q1 Aqyawf-euq aqkuir cawqtaqduq-anr uqduq tanqler kar-eur.
\b
\q1
\v 8 Ya’we Miqyaer-or!
\q1 Tur-awr nae nawq-euq baoq-euq ♦dawqma sarjax bawqkeuv naeq-aer,
\q1 Nawq-euq ghaqnaq naqduq-anr jawrle-awq.
\q1
\v 9 Nawq-euq pirma deuq tsaq-awr dawr-eu maeqtsoeq bidm-awr,
\q1 Nawq-euq tsawrshawr deuq laqkhaq caer-awr bigur law.
\q1
\v 10 Nawq-euq kuirlaf zaqkhav Daqbir-anr noeqkeuv-awr,
\q1 Nawq nae tsaqtsov-euq ghaq-euq myavpyawq, yawqpawyawq taqbi pyawr-ir naeqlaf.
\b
\q1
\v 11 Ya’we Miqyaer, Daqbir-anr yawtsaq yawdawr-euq lafkhoer kamqtaq-euq mae;
\q1 Aqyawf kamqtaq-euq heu-anr nae maqpov maq parlar-a.
\q1 Aqyawf aer-eu, “Ngar, nawq-euq nuirmanq-anr, nawq-euq mawrdo-euq arsiq binuir ma.
\q1
\v 12 Nawq-euq zaqyo deuq, ngaq-euq dawqma sarjax-anr mrcaw-awr,
\q1 Ngar maeq-eu ngaq-euq dawqdzawr-anr mrcaw nar-aq,
\q1 Aqyawf maf-euq zaqyo deuq khawf, mqmaq maqbyav yarzir keuvni,
\q1 Nawq-euq nuirmanq-anr ya’nuir taef-a.”
\b
\q1
\v 13 Aqjeq mirnae aernar-aq,
\q1 Ya’we Miqyaer nae Ziroq-anr tserdov-awr,
\q1 Aqyawf-euq jawrduq jawrzar bi pyeuflar mawf-eu mae.
\q1
\v 14 Miqyaer aer-eu,
\q1 “Heugar-aq, mqmaq maqbyav yarzir, ngaq-euq ghaqnaq naqduq ma.
\q1 Ngar heugar jawrmawf-eu mirnae, ngar heugar jawr ma.
\q1
\v 15 Ngar, dawq ngaeqghae naeq-awr,
\q1 Ziroq kharmawf-eu jeq tiqbyan tiqlof biza-awr;
\q1 Irshaqzaq-anr hawqmaef tiqlof bi dzaqdaev ma.
\q1
\v 16 Ngar, Ziroq-euq pirma deuq-anr kakhof-eu maeqtsoeq bidm-awr,
\q1 Tsawrshawr deuq laqkhaq caer-eu tersar yawkhav-aer yagur taef-a.
\q1
\v 17 Ngar, heugar Daqbir-euq uqcoer tiq coer bi huiqlar-awr,
\q1 Ngaq nae tsaqtsov taq-euq ghaq-euq gharduq, tsirkhmq tiq khmq laeqhmq taq-euq ma.
\q1
\v 18 Ngar, aqyawf-anr muir-eu deuq-anr daqga-eu maeqtsoeq bidm ma.
\q1 Aerkhawf, aqyawf-euq uqduq-anr khovluf-eu shuir-euq uqkhov-aq, yawshaef bya taef-a.”
\c 133
\s1 Nuima Gm-eu Guiqlanq
\d Ledav ngae car-eu Daqbir-euq dawqcar
\q1
\v 1 Hawsher-eq, maernmr deuq nuima gm-awr tiqgar taef-aer jawrtaf-eu,
\q1 Arnavni muiq-awr arnavni nuikhanr shirlar paq-aer ghae-eu nga!
\q1
\v 2 Heulof-aer gm-eu-aq,
\q1 Aqloq-euq uqduq-anr nae maeqmanq-anr yoerka lef-awr,
\q1 Aqyawf-euq paerkhanq lanrbav-anr yoerlaef-euq,
\q1 Arpoeq khav-eu tsir-anr dur-eu mae.
\q1
\v 3 Heulof-aer gm-eu-aq, Heqlaqmoq gawqjawq-anr ga-eu ceuq,
\q1 Ziroq gawqjawq-euq khoertav gale-euq gar dur-eu mae.
\q1 Aqjeq mirnae aernar-aq,
\q1 Nuima gm-eu gar, Ya’we Miqyaer guiqlanq-euq dzoeqdzaq mr-eu mae.
\q1 Mqmaq maqbyav yarzir daef-eu guiqlanq bif-eu mae.
\c 134
\s1 Uqcif Paw Jaceuq-eu Cardawq
\d Ledav ngae car-eu dawqcar
\q1
\v 1 Hawsher-eq! Nawmaf, Ya’we Miqyaer-euq kuirlaf zaqkhav dawqtawvluf,
\q1 Ya’we Miqyaer-anr jaceuq-awq!
\q1 Uqcif paw, Ya’we Miqyaer-euq nymr-euq lafkhoer yawfluf-eu deuq,
\q1 Aqyawf-anr jaceuq-awq.
\q1
\v 2 Yawshawr jawrduq-euq lafkhoer aqlaf bafdir-awr,
\q1 Ya’we Miqyaer-anr jaceuq-awq!
\b
\q1
\v 3 Mq hawr-eu mir-anr bae-euq Ya’we Miqyaer,
\q1 Ziroq-anr nae nawmaf-anr guiqlanq bif luf-ur!
\c 135
\s1 Ya’we Miqyaer Muiq-eu Gar Jaceuq-eu
\q1
\v 1 Haleluya!
\q1 Aqyawf-anr jaceuq-awq,
\q1 Ya’we Miqyaer-euq kuirlaf zaqkhav deuq-or!
\q1 Ya’we Miqyaer-euq tsawrmyanr-anr jaceuq-awq.
\q1
\v 2 Nawmaf, Ya’we Miqyaer-euq nymr-euq lafkhoer yawfluf-eu deuq,
\q1 Aqdui-euq Miqyaer-euq nymr-euq povka jawr-eu deuq,
\q1
\v 3 Ya’we Miqyaer-aq yawmuiq mirnae,
\q1 Ya’we Miqyaer-anr jaceuq-awq;
\q1 Aqyawf nuikhanr shir-eu mirnae,
\q1 Car-awr aqyawf-euq tsawrmyanr-anr jaceuq-awq.
\q1
\v 4 Aqjeq mirnae aernar-aq,
\q1 Ya’we Miqyaer, aqyawf-euq gharduq Yaqkov-anr tserdov-awr,
\q1 Aqyawf-euq poeq-eu myawqganq pyeufni,
\q1 Irsaqleqlav-anr tserdov-euq mae.
\b
\q1
\v 5 Aqjeq mirnae aernar-aq,
\q1 Ya’we Miqyaer-aq, huiq-awr manr-eu mae laer ngar siqnya ma;
\q1 Aqdui-euq Sanqpaq Miqyaer-aq,
\q1 Miqyaer nuideuq dawqtawv luf-euq khoertav dzaeq-eu mae.
\q1
\v 6 Mq hawr-eu mir-euq khoertav khawf,
\q1 Iqmalavshav hawr-eu naf-eu iqmalavshav dawqtawv luf-euq lafkhoer khawf,
\q1 Ya’we Miqyaer, aqyawf nuima tsaq-eu jeq mr-eu mae.
\q1
\v 7 Aqyawf, mqdzer mirdzer-anr nae ircuf-euq safkhoeq bi dovlar-awr,
\q1 Uqyaer-euq gharduq mqjeq tsawqtaev bitaev-eu uqtaf,
\q1 Aqyawf-euq myawqganq jeqhmq duq-anr nae jaqlaer bi dovle-eu mae.
\b
\q1
\v 8 Aqyawf nae Irjirtuv-euq huqbaw zaqyo hawr-eu huqbaw jeqzaq-anr lavsaef-euq mae.
\q1
\v 9 Irjirtuv-or! Aqyawf, nawq-euq ghanrcae bisiq bimawr-eu jeq hawr-eu zanqler paq-aer ghae-eu jeq,
\q1 Paqlawr hawr-eu aqyawf-euq kuirlaf zaqkhav dawqtawv luf-euq khoertav bi keuvle-euq mae.
\q1
\v 10 Aqyawf, ghawqmya jeuq ghawqmya ca-anr ghaqler-awr,
\q1 Baoq huiq-eu sanqpaq deuq-anr saef-euq mae.
\q1
\v 11 Aqmorliv-euq sanqpaq Sirhoq, Baqshaq-euq sanqpaq Awrgav hawr-eu,
\q1 Kaqnaq mirkhanq-anr jawr-eu sanqpaq dawqtawv luf-anr saef-euq mae.
\q1
\v 12 Khoernar-aq, aqyawf maf-euq mirtsaq, jeqbir lof-aer bif-euq mae;
\q1 Aqyawf-euq tsawrhaq pyeuf-eu Irsaqleqlav-anr jeqbir lof-aer bifnaeq-euq mae.
\b
\q1
\v 13 Ya’we Miqyaer-or!
\q1 Nawq-euq tsawrmyanr mqmaq maqbyav yarzir zif-awr,
\q1 Ya’we Miqyaer-or!
\q1 Tiqzir sair tiqzir saq-eu maqbawni, nawq-euq tsawrmyanr jav taef-a.
\q1
\v 14 Ya’we Miqyaer, aqyawf-euq tsawrhaq-anr yarkhaqdar ngae,
\q1 Aqyawf, aqyawf-euq kuirlaf zaqkhav-anr ghawqshaqgaq taef-a.
\q1
\v 15 Aqcawq tsawrjeuq-euq tanqpanq aqma mawrkawr-aq,
\q1 Pyur hawr-eu shuir yur-awr tsawrhaq-euq aqlaf nae taev-euq taef mae.
\q1
\v 16 Aqyawfmaf khaqmae tsof-eu khawf maq ngaeqnya-aer,
\q1 Myavnuiv tsof-eu khawf maq mawrnya-a.
\q1
\v 17 Aqyawfmaf naqbawr tsof-eu khawf maq gaqnya-aer,
\q1 Khaqmae-anr nae saf khawf maq ghawrnya-a.
\q1
\v 18 Aqyawf maf-anr taev-euq deuq-aq, aqyawf maf-anr durlar taef-a;
\q1 Aqyawf maf-anr kharghoe-eu deuq khawf, aqyawf maf-anr durlar taef-a.
\b
\q1
\v 19 Irsaqleqlav-euq nymrkhanq-or!
\q1 Ya’we Miqyaer-anr jaceuq-awq!
\q1 Aqloq-euq nymrkhanq-or!
\q1 Ya’we Miqyaer-anr jaceuq-awq!
\q1
\v 20 Leqbir-euq Nymrkhanq-or!
\q1 Ya’we Miqyaer-anr jaceuq-awq!
\q1 Ya’we Miqyaer-anr guv-eu nawmaf,
\q1 Ya’we Miqyaer-anr jaceuq-awq!
\q1
\v 21 Ziroq-anr nae Ya’we Miqyaer-anr jaceuq-awq.
\q1 Yeqlursaqlaeq-euq lafkhoer jawr-eu ghaq-anr jaceuq-awq!
\q1 Haleluya!
\c 136
\s1 Guiqlanq-anr Noeqkeuv-awr Jaceuq-eu
\q1
\v 1 Ya’we Miqyaer-euq guiqlanq-anr jaceuq-awq!
\q1 Aqjeq mirnae aernar-aq, aqyawf-aq yawmuiq mae!
\q1 Aqyawf-euq ghawqshaq gaq-eu jeq, mqmaq maqbyav yarzir zif-eu mae.
\q1
\v 2 Miqyaer deuq-euq khoertav Miqyaer pyeuf-eu ghaq-euq guiqlanq-anr jaceuq-awq!
\q1 Aqyawf-euq ghawqshaq gaq-eu jeq, mqmaq maqbyav yarzir zif-eu mae.
\q1
\v 3 Sanqpaq deuq-euq khoertav Ya’we Miqyaer pyeuf-eu ghaq-euq guiqlanq-anr jaceuq-awq!
\q1 Aqyawf-euq ghawqshaq gaq-eu jeq, mqmaq maqbyav yarzir zif-eu mae.
\b
\q1
\v 4 Aqyawf tiq ghaq taef-aer yawkhav-aer zanqler paq-aer ghae-eu jeq mr-eu mae.
\q1 Aqyawf-euq ghawqshaq gaq-eu jeq, mqmaq maqbyav yarzir zif-eu mae.
\q1
\v 5 Aqyawf-euq zaqsiq tsawrganr nae, mqdeuq-anr bae-euq mae.
\q1 Aqyawf-euq ghawqshaq gaq-eu jeq, mqmaq maqbyav yarzir zif-eu mae.
\q1
\v 6 Aqyawf nae ircuf-euq khoertav, mirtsaq ciqkhawq taq-euq mae.
\q1 Aqyawf-euq ghawqshaq gaq-eu jeq, mqmaq maqbyav yarzir zif-eu mae.
\q1
\v 7 Aqyawf nae yawshaef yawhuiq deuq-anr bae-euq mae.
\q1 Aqyawf-euq ghawqshaq gaq-eu jeq, mqmaq maqbyav yarzir zif-eu mae.
\q1
\v 8 Nanrma-aq, nan’ghanr paw bi uvlanr-euq mae.
\q1 Aqyawf-euq ghawqshaq gaq-eu jeq, mqmaq maqbyav yarzir zif-eu mae.
\q1
\v 9 Bala hawr-eu aqguir deuq-aq, uqcif paw bi uvlanr-euq mae.
\q1 Aqyawf-euq ghawqshaq gaq-eu jeq, mqmaq maqbyav yarzir zif-eu mae.
\b
\q1
\v 10 Aqyawf, Irjirtuv-euq huqbaw deuq-anr saef-euq mae.
\q1 Aqyawf-euq ghawqshaq gaq-eu jeq, mqmaq maqbyav yarzir zif-eu mae.
\q1
\v 11 Khoernar-aq, aqyawf maf-euq ghanrcae nae, Irsaqleqlav-anr sheuqdov laf-euq mae.
\q1 Aqyawf-euq ghawqshaq gaq-eu jeq, mqmaq maqbyav yarzir zif-eu mae.
\q1
\v 12 Aqyawf-euq lafdu cawqja-awr ghaq khav-eu aqlaf nae sheuqdov-euq mae.
\q1 Aqyawf-euq ghawqshaq gaq-eu jeq, mqmaq maqbyav yarzir zif-eu mae.
\q1
\v 13 Aqyawf nae Irner iqmalavshav nyiqpav-aer birpav-euq mae.
\q1 Aqyawf-euq ghawqshaq gaq-eu jeq, mqmaq maqbyav yarzir zif-eu mae.
\q1
\v 14 Khoernar-aq, Irsaqleqlav tsawrhaq-anr heu-euq ghanrcae nae bitsaev-euq mae.
\q1 Aqyawf-euq ghawqshaq gaq-eu jeq, mqmaq maqbyav yarzir zif-eu mae.
\q1
\v 15 Aerkhawf, Paqlawr hawr-eu aqyawf-euq guirmaf-anr, Irner iqmalavshav-anr daeqpuf naeq-euq mae.
\q1 Aqyawf-euq ghawqshaq gaq-eu jeq, mqmaq maqbyav yarzir zif-eu mae.
\q1
\v 16 Aqyawf, aqyawf-euq tsawrhaq-anr bawrtsanq bawrdanr-anr sheuqtsaev naeq-euq mae.
\q1 Aqyawf-euq ghawqshaq gaq-eu jeq, mqmaq maqbyav yarzir zif-eu mae.
\q1
\v 17 Aqyawf, huiq-eu sanqpaq deuq-anr saef-euq mae.
\q1 Aqyawf-euq ghawqshaq gaq-eu jeq, mqmaq maqbyav yarzir zif-eu mae.
\q1
\v 18 Tsawrmyanr dov-euq sanqpaq-anr khawf saef-euq mae.
\q1 Aqyawf-euq ghawqshaq gaq-eu jeq, mqmaq maqbyav yarzir zif-eu mae.
\q1
\v 19 Aqmorliv-euq sanqpaq Sirhoq-anr saef-euq mae.
\q1 Aqyawf-euq ghawqshaq gaq-eu jeq, mqmaq maqbyav yarzir zif-eu mae.
\q1
\v 20 Baqshaq-euq sanqpaq Awrgav-anr khawf saef-euq mae.
\q1 Aqyawf-euq ghawqshaq gaq-eu jeq, mqmaq maqbyav yarzir zif-eu mae.
\q1
\v 21 Khoernar-aq, aqyawf maf-euq mirtsaq jeqbir lof-aer bif-euq mae.
\q1 Aqyawf-euq ghawqshaq gaq-eu jeq, mqmaq maqbyav yarzir zif-eu mae.
\q1
\v 22 Aqyawf-euq kuirlaf zaqkhav Irsaqleqlav-anr jeqbir lof-aer bif-euq mae.
\q1 Aqyawf-euq ghawqshaq gaq-eu jeq, mqmaq maqbyav yarzir zif-eu mae.
\b
\q1
\v 23 Aqdui teq-awr nyir-eu artiv-anr jawr ngae, aqyawf, aqdui-anr noeqkeuv naeqlaf-euq mae.
\q1 Aqyawf-euq ghawqshaq gaq-eu jeq, mqmaq maqbyav yarzir zif-eu mae.
\q1
\v 24 Aqdui-anr muir-eu deuq-anr nae, yawkawr-aer gheudov naeqlaf-euq mae.
\q1 Aqyawf-euq ghawqshaq gaq-eu jeq, mqmaq maqbyav yarzir zif-eu mae.
\q1
\v 25 Aqyawf, shiqshaq dawqtawv luf-anr dzaqdzaq dawrdawr bif-eu mae.
\q1 Aqyawf-euq ghawqshaq gaq-eu jeq, mqmaq maqbyav yarzir zif-eu mae.
\b
\q1
\v 26 Mqtav-euq Miqyaer-euq guiqlanq-anr jaceuq-awq!
\q1 Aqyawf-euq ghawqshaq gaq-eu jeq, mqmaq maqbyav yarzir zif-eu mae.
\c 137
\s1 Ziroq-anr Noeqmawr-eu Cardawq
\q1
\v 1 Nga’maf, Baqburloq lawrgawv gawvdzer nuir-awr,
\q1 Ziroq-anr noeqmawr-eu mirnae ngoer-euq ma.
\q1
\v 2 Nga’maf, khoergar daef-eu miqshuq arbawr-anr,
\q1 Nga’maf-euq deur-mq gheuceuq-euq ma.
\q1
\v 3 Khoerngae, zaqkhav bigeuf-ir-eu laer,
\q1 Nga’maf-anr nyaefghae luf-eu deuq,
\q1 Nga’maf-anr cardawq car laer shar-awr,
\q1 Nga’maf-anr tanrjoe daedzaq-euq deuq,
\q1 Nga’maf-anr lurgha caergha-awq laer khaer-eu mae.
\q1 Aqyawfmaf aer-eu,
\q1 “Nga’maf-anr Ziroq-euq cardawq car naeqlaf-awq!”
\b
\q1
\v 4 Nga’maf, boermiq siqkhaq-euq mirtsaq-euq lafkhoer,
\q1 Ya’we Miqyaer-euq cardawq aqjox-aer carnya-eu?
\q1
\v 5 Yeqlursaqlaeq-or!
\q1 Ngar, nawq-anr ngaertsaev law nar-aq,
\q1 Ngaq-euq armar laf mrnya-eu jeq maq mrnya’ni bipyeuf-ir luf-ur.
\q1
\v 6 Ngar, nawq-anr maq noeqmawr-aer, yawqjeqyawq navmaqtser,
\q1 Ngar, Yeqlursaqlaeq-anr laqkhaq maq caerdzaeq nar-aq,
\q1 Ngaq-euq maeqlar khaqmae maeqtav paw myanqler-awr khav-ir luf-ur.
\b
\q1
\v 7 Ya’we Miqyaer-or!
\q1 Yeqlursaqlaeq bi deuvdzaq ngae nan,
\q1 Eqdoq tsawrhaq deuq nae aer-euq jeq-anr taqngaer naeqlaf.
\q1 Aqyawfmaf aer-eu,
\q1 “Meuq teumeuq deuvpyav jir-awq, dawqpaeq duqpur-anr keuvni deuvpyav jir-awq!”
\q1
\v 8 Baqburloq-euq zaqmiq-or! Nawr yabi lavcawv taef-a.
\q1 Nawq nae nga’maf-anr janrnaeq laf-euq lof-aer, nawq-anr par janrkhof naeq-eu tsawrhaq-aq, guiqlanqhuiq taef-a.
\q1
\v 9 Nawq-euq zaq yawzaq deuq-anr nyaef-awr, khaqlo-anr juifghae-eu tsawrhaq-aq, guiqlanqhuiq taef-a.
\c 138
\s1 Nuima Dawqtawvluf Jaceuq-eu
\d Daqbir-euq cardawq
\q1
\v 1 Ngar, ngaq-euq nuima dawqtawvluf nae nawq-anr ciqpoeq ciqgor ma.
\q1 Ngar car-awr nae miqyaer nuideuq-euq maeqshi, nawq-anr jaceuq ma.
\q1
\v 2 Nawq-euq ghoer-awr gaq-eu jeq hawr-eu nawq-euq yawtsaq yawdawr-euq baqda’nae,
\q1 Nawr, nawq-euq tsawrmyanr dawqtawv luf-euq khoertav nawq-euq dawq-anr taqhuiq taq-euq baqda’nae,
\q1 Ngar, nawq-euq shawr-eu uqduq tanqnymr nymrma jav-eu paw ciqpyawr-awr uqduq tanq-eu lafkhoer, nawq-euq tsawrmyanr-anr jaceuq ma.
\q1
\v 3 Ngar, nawq-anr kur ngae nan-anr nawr, ngaq-euq dawq narhaq naeqlaf-awr,
\q1 Ngaq-euq nuima saflar ghaq bi anrlar-awr khaqduqni bi ghaelar naeqlaf-euq mae.
\b
\q1
\v 4 Ya’we Miqyaer-or! Mirkhanq sanqpaq deuq, nawq-euq khaqmae-anr nae dovle-euq dawq yagaq ngae,
\q1 Aqyawfmaf dawqtawvluf, nawq-anr jaceuq taef-a.
\q1
\v 5 Aqyawfmaf, Ya’we Miqyaer-euq garma-euq garkawv car taef-a;
\q1 Aqjeq mirnae aernar-aq, Ya’we Miqyaer-euq yawshaef khanqsaer-aq, huiq-awr manr-eu mae.
\q1
\v 6 Ya’we Miqyaer-aq, yawgor-anr jawr-eu khawf,
\q1 Aqyawf, yaw’aw-anr jawr-eu deuq-anr noeqkeuv-eu mae;
\q1 Aerkhawf, nuima huiq-eu deuq-anr-aq, garmanr kaq-eu gar nae siqnya-eu mae.
\b
\q1
\v 7 Ngar gardzaq garkawv-euq ghanrcae canluf khawf,
\q1 Nawr, ngaq-anr tiq pov par lavdaef naeqlaf taef-a;
\q1 Nawr, nawq-euq aqlaf cawqja-awr nae, ngaq-anr muir-eu deuq-euq nuima paer-eu gar caekhofnaeq taef-a.
\q1 Khoernar-aq, nawq-euq armar laf, ngaq-anr bibuq-ir naeqlaf taef-a.
\q1
\v 8 Ngaq-anr taf-eu garkawv deuq-aq, Ya’we Miqyaer mrbyan taef-a.
\q1 Ya’we Miqyaer-or! Nawq-euq ghawqshaq gaq-euq jeq mqmaq maqbyav yarzir zif-eu mae.
\q1 Nawq-euq aqlaf-euq gardeuq-anr taq ngaerbyov naeqlaf.
\c 139
\s1 Miqyaer, Tsawrhaqzaq-anr Siqnya-eu
\d Car-eu paw sheuqghae-eu aqyuif ghaq-anr bofnaeq-euq Daqbir-euq cardawq
\q1
\v 1 Ya’we Miqyaer-or! Nawr, ngaq-anr povtser duq-awr, ngaq-anr siqnya-eu mae.
\q1
\v 2 Nawr-aq, ngar nuir ngae hawr-eu yawf ngae khawf siqnya-eu mae;
\q1 Nawr garmanr kaq-eu gar jawr-awr, ngaq-euq nuinoeq ghovshaw nya-eu mae.
\q1
\v 3 Nawr-aq, ngaq-euq garma siqnya-awr, ngar ghaqnaq naq-eu khawf siqnya-eu mae;
\q1 Nawr, ngaq-euq garma dawqtawv luf-anr siqnya-eu mae.
\q1
\v 4 Aqjeq mirnae aernar-aq, ngaq-euq maeqlar tiqdawq-iq maqngaeq-euq khawf;
\q1 Ya’we Miqyaer-or! Haeq, nawr siqnya jir-eu mae.
\q1
\v 5 Nawr, ngaq-euq maeqhu maeqnan-aer tiqjawq jawr-awr,
\q1 Nawq-euq aqlaf, ngaq-euq khoertav bafdav taq-euq mae.
\q1
\v 6 Siqnya-eu tsawrganr heu-aq, ngaq-euq gharduq ardzaeq-aer zanqler paq-aer ghae-awr,
\q1 Ngar maq yurmir nya-eu gar yawgor-anr jav-eu mae.
\b
\q1
\v 7 Ngar, nawq-euq Saflar-anr nae aqgeugar irbyov nya-eu?
\q1 Ngar, nawq-euq maeqshi nae aqgeugar caevbyov nya-eu?
\q1
\v 8 Ngar, mq-anr davler nar-aq, nawr khoergar jawr-eu mae;
\q1 Ngar, ngaq-euq yufzar shiqbuir lanma-anr taq-ir nar-aq khawf, nawr khoergar jawr taef-a.
\q1
\v 9 Ngar, uqshawq-euq aqdanr-anr dziq-awr,
\q1 Kaq duidui-eu iqmalavshav-anr jawrbyov-ir-eu law-awr khawf,
\q1
\v 10 Khoergar, nawr, nawq-euq armar laf nae ngaq-anr nyaeftaeq-awr,
\q1 Nawq-euq aqlaf nae, ngaq-anr sheuqghae naeqlaf taef-a.
\q1
\v 11 “Yawzanr, ngaq-anr yawduq bawni dzaekaqle taef-a” laer ngar aernar-aq,
\q1 Uqcif khawf, ngaq-euq tiqjawq yawshaef byalar taef-a.
\q1
\v 12 Ngeur mae. Yawzanr-aq, nawq-anr nae maq caevzaf nya-aer;
\q1 Uqcif khawf, nan’ghanr paw lof-aer yawshaef bya-eu mae.
\q1 Nawq-euq gharduq-aq, yawzanr hawr-eu yawbya nyiq jeqluf tiqgar dur-eu mae.
\b
\q1
\v 13 Aqjeq mirnae aernar-aq, ngaq-euq lafkhoer anr-eu jeq-aq, nawq nae shaev-awr,
\q1 Ngar, ngaqma-euq uqmav-euq lafkhoer jawr ngae,
\q1 Nawr, ngaq-anr dzeuf-euq mae.
\q1
\v 14 Ngar, nawq-anr jaceuq ma.
\q1 Aqjeq mirnae aernar-aq,
\q1 Nawr, ngaq-anr guvlar paq-aer hawr-eu zanqler paq-aer bae naeqlaf-euq mae.
\q1 Nawq nae mr-euq gardeuq-aq, muiq duidui-eu mae.
\q1 Ngaq-euq nuima saflar, yawmuiq paq-aer siqnya ma.
\q1
\v 15 Mirtsaq-euq dawqdan, ngaq-anr yawmuiq-aer shaev-awr dzeuf-eu lafkhoer,
\q1 Yawzaf zaf-aer ghae-eu gar ngaq-anr bae ngae,
\q1 Ngaq-euq mawrkawr-aq, nawq-anr nae zaftaq-euq maqngeur-a.
\q1
\v 16 Ngaq-euq mawrdo-euq mawrkawr, maq kawrghaq-euq minav-aer,
\q1 Nawq-euq myavnuiv, ngaq-anr mawrluf-eu mae.
\q1 Kharngeur-eu jeq maq pyeuflar-euq minav-aer,
\q1 Ngar yadaef yajawr-eu arnan aryamq deuq khawf,
\q1 Dawqtawvluf, nawq-euq sanqbof-euq lafkhoer bofanr taq-euq mae.
\q1
\v 17 Miqyaer-or! Nawr, ngaq-euq gharduq sharnoeq naeqlaf-eu jeq poeq-eu gar nae-aq;
\q1 Kharngeur-eu jeq sawxluiv ngae, arnavni huiq-eu nga!
\q1
\v 18 Ngar, nawq-euq nuinoeq heudeuq gui-eu le laer nar-aq,
\q1 Kharshuif myavmaqtser myaq-eu gar ya’mawr taef-a.
\q1 Ngar noeqlar ngae khawf, nawq naeq-aer jawr ma.
\b
\q1
\v 19 Miqyaer-or! Nawq nae tsawrcawv-anr bi saefdzaemawf mir-a.
\q1 Nawmaf, shiq maef-eu tsawrhaq deuq-or!
\q1 Ngar jawr-eu gar nae dov-ir-awq.
\q1
\v 20 Aqjeq mirnae aernar-aq,
\q1 Aqyawfmaf, nawq-euq garkawv jadoer jacawv-awr,
\q1 Nawq-anr muir-eu deuq, nawq-euq tsawrmyanr zmqcawv-eu mae.
\q1
\v 21 Ya’we Miqyaer-or!
\q1 Nawq-anr byae-eu deuq-anr, ngar maqbyae-eu nga laq?
\q1 Nawq-anr muir-eu laer turlar-euq deuq-anr, ngar nuidav maqdav-eu nga lor?
\q1
\v 22 Ngar, aqyawf maf-anr aerkhar maqza’ni byae-awr,
\q1 Ngar, aqyawf maf-anr ngaq-anr muir-eu deuq laer sawxtaq-euq ma.
\q1
\v 23 Miqyaer-or! Ngaq-anr pyaevtser-awr, ngaq-euq nuima siqnya-awq;
\q1 Ngaq-anr tsermr-awr, ngaq-euq nuinoeq-anr khawf siqnya-awq.
\q1
\v 24 Khoernar-aq, ngaq-euq lafkhoer yawcawv-euq garma anr-eu nga laq laer haw-awr,
\q1 Ngaq-anr mqmaq maqbyav yarzir-euq garma-anr sheuqghae naeqlaf-awq.
\c 140
\s1 Tsawrdoer-anr Nae Bibuq-ir Naeqlaf
\d Car-eu paw sheuqghae-eu aqyuif ghaq-anr bofnaeq-euq, Daqbir-euq cardawq
\q1
\v 1 Ya’we Miqyaer-or!
\q1 Tsawrdoer deuq-anr nae, ngaq-anr bibuq-ir laf;
\q1 Coeqlar deuqlarni mr-eu deuq-anr nae, ngaq-anr bidzeur-ir naeqlaf.
\q1
\v 2 Aqyawfmaf, yawqha-euq nuima-euq lafkhoer bawqtov yawdoer jeq tov-awr;
\q1 Aqyawfmaf, aqmyanluf guirdeuv deuv-eu laer tiqkawv lof-aer uiqler-eu mae.
\q1
\v 3 Aqyawfmaf, yawqha-euq maeqlar arlawr-euq maeqlar lof-aer lavtav-awr;
\q1 Aqyawf maf-euq maeqluq-euq lafkhoer paw, dof khav-eu arlawr uirnav-euq dof anr-eu mae.
\qs Sela.\qs*
\b
\q1
\v 4 Ya’we Miqyaer-or!
\q1 Tsawrcawv-euq aqlaf-anr nae, ngaq-anr hawpir naeqlaf;
\q1 Coeqler deuqler-eu jeq mr-eu deuq-anr nae, ngaq-anr bidzeur-ir laf.
\q1 Aqyawfmaf, ngaq-euq kuirtof sanqtif bitif-ir le laer noeqtsov taq-euq mae.
\q1
\v 5 Nuima huiq-eu tsawrhaq, ngaq-anr lanrju hawr-eu cavpyeuv khmrzaf taq-euq mae;
\q1 Aqyawfmaf, garma gardzer bawghaf khmrtaq-awr,
\q1 Ngaq-anr lafpeu khmrtaq-euq mae.
\qs Sela.\qs*
\b
\q1
\v 6 Ngar, Ya’we Miqyaer-anr heulof-aer aernaeq ma:
\q1 “Ya’we Miqyaer-or! Nawr-aq, ngaq-euq Miqyaer ma.
\q1 Ngar tanqshar-eu tersar-anr narhaq naeqlaf.
\q1
\v 7 Ngaq-anr kakhof-eu ghaq khav-eu Sanqpaq Miqyaer pyeuf-eu Ya’we Miqyaer-or!
\q1 Guirdeuv deuv-eu arnan-anr nawr, ngaq-euq uqduq-anr daeqkaq naeqlaf-euq mae.
\q1
\v 8 Ya’we Miqyaer-or!
\q1 Tsawrcawv deuq geufmawf-eu jeq taq bifnaeq;
\q1 Aqyawfmaf yawdoer jeq tovtaq-euq khoer, taqbi irganrnya law;
\q1 Maqngeur nar-aq, aqyawfmaf khanqsaer jaev-eu baw-mr.
\qs Sela.\qs*
\b
\q1
\v 9 “Ngaq-anr gajawq taq-euq deuq-euq uqduq-anr-aq,
\q1 Aqyawf maf-euq maeqluq-euq yawdoer jeq nae gadav luf-ur;
\q1
\v 10 Miqdzaq dofluf-eu miqdziv, aqyawf maf-euq khoertav bi gale-awr;
\q1 Aqyawf maf-anr tiqjawr-iq maq ghofdovlar nya’ni,
\q1 Naf-eu duqkhanq-euq lafkhoer, miqdzaq-euq lafkhoer dzae’anr ghae-awq.
\q1
\v 11 Aqcawq-anr jabu jadoer-eu tsawrhaq-aq, mirtsaq-euq khoertav taqbi ziflar;
\q1 Yawdoer jeq shaqtae tae-eu lof-aer, coeqler deuqlerni mr-eu tsawrhaq-anr taemi luf-ur.”
\b
\q1
\v 12 Ya’we Miqyaer, bikhaeq-euq deuq-anr hawpir naeq-awr,
\q1 Irshaqzaq-anr dawr-awr tsaq-eu jeq janrnaeq mae laer ngar siqnya ma.
\q1
\v 13 Yawduq bawni, tsaq-awr dawr-eu tsawrhaq-aq, nawq-euq tsawrmyanr-anr jaceuq-awr,
\q1 Dawrcoeni daef-eu tsawrhaq-aq, nawq-euq maeqshi yajawr taef-a.
\c 141
\s1 Tsawrdoer-anr Nae Bibuq-ir Naeqlaf
\d Daqbir-euq cardawq
\q1
\v 1 Ya’we Miqyaer-or!
\q1 Ngar, nawq-anr kur-eu ma.
\q1 Ngar, nawq-anr kur-eu gar,
\q1 Ngaq-euq tersar-anr naqbawr ciqkhmr-awr narhaq naeqlaf-awr;
\q1 Ngar jawr-eu gar yawkawr-aer oe naeqlaf-awq.
\q1
\v 2 Ngaq-euq guiqlanq shardawq, nawq-euq maeqshi dofdamq-euq jeq lof-aer bipyeuf-awr;
\q1 Ngaq-euq aqlaf bafdir-eu-aq, uqcif uqtaw paw lawr-eu jeq lof-aer bi pyeufnaeq laf-awq.
\b
\q1
\v 3 Ya’we Miqyaer-or!
\q1 Ngaq-euq khaqmae-anr hawlanr naeqlaf-awr,
\q1 Ngaq-euq maeqluq-euq larghov-anr hawpir naeqlaf-awq.
\q1
\v 4 Ngar, yawlaeq yawca jeq mr-eu tsawrhaq naeq-aer yawcawv jeq mr-ir paq-aer,
\q1 Ngaq-euq nuima yawdoer jeq tiqjeq-anr-iq taqbi pyawr-ir naeqlaf.
\q1 Khoeruqtaf, aqyawfmaf dzaq-eu dzarkuir deuq taqbi dzaq-ir naeqlaf.
\b
\q1
\v 5 Tsaq-awr dawr-eu tsawrhaq nae ngaq-anr bidiq-awq;
\q1 Khoer-aq, ghawqshaq gaq-eu jeq pyeuf taef-a.
\q1 Aqyawf nae ngaq-anr bidaeq-awq;
\q1 Khoer-aq, zawr muiq-eu tsir lof-aer pyeuf-awr;
\q1 Ngaq-euq uqduq maq hageuf-aer taqbi ghae naeqlaf.
\q1 Aqjeq mirnae aernar-aq,
\q1 Ngar guiqlanq sharshar-aer tsawrcawv deuq-euq gardeuq-anr deuvluf-eu ma.
\q1
\v 6 Aqyawf maf-euq yarkhaq dar-eu tsawrhaq-aq, baqghapyaf-anr nae bi daeqka ghae-awr;
\q1 Ngaq-euq dawqdeuq yawcoer mirnae, aqyawfmaf yagaq taef-a.
\q1
\v 7 Tsawrhaq nae mirtsaq duqpoq-eu laer duqtaq-euq lof-aer;
\q1 Nga’maf-euq shaqyoeq, lmqbymr maeqkhaeq-anr tiqgar tiqhmq-aer galuf-eu mae.
\b
\q1
\v 8 Aerkhawf, Sanqpaq Miqyaer pyeuf-eu Ya’we Miqyaer-or!
\q1 Ngaq-euq myavnuiv-aq, nawq-anr hawtsov taq-euq ma;
\q1 Ngar, nawq-euq lafkhoer caevzaf ma;
\q1 Ngaq-euq nuima saflar-anr taq byaerdzae naeqlaf.
\q1
\v 9 Ngaq-anr aqyawfmaf nae khmrtaq-euq lanrju-anr taqbi pafler naeqlaf.
\q1 Yawlaeq yawca jeq mr-eu deuq-euq yadmq-anr nae bidzeur-ir laf.
\q1
\v 10 Ngar yabuq yalaw-ir luf ngae,
\q1 Tsawrcawv deuq, yawqha nae khmrtaq-euq lanrju-anr bi paflerjir luf-ur.
\c 142
\s1 Miqyaer-anr Gurgaq-eu
\d Daqbir-euq Maqsaqkir\f + \fr 142:0 \fk Maqsaqkir \ft Car-eu paw-euq dawq tiq dawq, dzardziv dziv-eu laer aermawf-eu mae.\f*, aqyawf khaqlo boe-anr\f + \fr 142:0 \fk Khaqlo boe-anr \ft Garkawv heukawv-aq, 1Sml 22:1; 24:3 lafkhoer anr-eu mae.\f* jawr ngae-euq guiqlanq shardawq
\q1
\v 1 Ngar, ngaq-euq tersar nae Ya’we Miqyaer-anr gurgaq ma.
\q1 Ngar, ngaq-euq tersar nae Ya’we Miqyaer-anr tanqshar-eu dawqdzawr mr ma.
\q1
\v 2 Ngar nuikhanr maqshir-eu jeq, aqyawf-euq maeqshi shaevdov lef-awr;
\q1 Ngaq-euq gardzaq garkawv, aqyawf-euq maeqshi dzawrdov-euq ma.
\q1
\v 3 Ngaq-euq saflar, ngaq-euq lafkhoer ghawqshaq-aer ghae-ir-awr javluf ngae,
\q1 Nawr, ngaq-euq cankawv siqnya-eu mae.
\q1 Ngar can-eu garma-anr, aqyawfmaf nae lanrju khmrzaf taq-euq mae.
\b
\q1
\v 4 Ngar, ngaq-euq armar paw hawghae ngae,
\q1 Haeqsher-eq, ngaq-anr tiqghaq-iq maq siqnya-a;
\q1 Ngar caevzafduq maqpar jav-aer,
\q1 Ngaq-euq nuima saflar-euq garkawv sharnoeq naeqlaf-eu tiqghaq-iq maqjawr-a.
\b
\q1
\v 5 Ya’we Miqyaer-or! Ngar, nawq-anr gurgaq-eu ma.
\q1 Ngar heulof-aer aer ma:
\q1 “Nawr-aq, ngaq-euq caevzafduq pyeuf-awr,
\q1 Yawdaefzaq jawr-eu mirtsaq-euq khoertav, ngaq-euq shaqbymr ma.
\q1
\v 6 Ngar gur-eu gar narhaq naeqlaf-awq.
\q1 Aqjeq mirnae aernar-aq,
\q1 Ngar ardzaeq-aer aw-eu gar bi gheuka taq-euq nya;
\q1 Ngaq-anr khaeq-awr khav-eu deuq-anr nae bibuq-ir naeqlaf-awq.
\q1 Aqjeq mirnae aernar-aq,
\q1 Aqyawfmaf, ngaq-euq navmaqtser ghaq khavdzaeq-eu mae.
\b
\q1
\v 7 Ngar, nawq-euq tsawrmyanr-anr jaceuq nya’ni,
\q1 Ngaq-euq nuima saflar, kuv-anr nae sheudov naeqlaf-awq;
\q1 Nawr, ngaq-anr nuijer jer-awr guiqlanq bif-eu mirnae,
\q1 Tsaq-awr dawr-eu tsawrhaq deuq, ngaq-euq tiqjawq uiqlar taef-a.”
\c 143
\s1 Ngaq-anr Lavdaef Naeqlaf-awq
\d Daqbir-euq cardawq
\q1
\v 1 Ya’we Miqyaer-or!
\q1 Ngaq-euq guiqlanq shardawq-anr narhaq naeqlaf-awq.
\q1 Ngar tanqshar-eu jeq-anr nawq-euq naqbawr ciqkhmr naeqlaf-awq.
\q1 Nawq-euq sarjax zif-awr, tsaq-awr dawr-eu lafkhoer, ngaq-anr dawq ngaeqkhof naeqlaf-awq.
\q1
\v 2 Nawq-euq kuirlaf zaqkhav-anr yarkhaq taq darnaeqlaf.
\q1 Aqjeq mirnae aernar-aq,
\q1 Nawq-euq maeqshi tsaq-awr dawr-eu tsawrhaq tiqghaq-iq maqjawr-a.
\b
\q1
\v 3 Muir-eu ghaq, ngaq-euq nuima saflar-anr khaeq-awr khavnaeq laf-awr,
\q1 Ngaq-euq daefzir mirtsa nawqpyaev naeqlaf-euq mae;
\q1 Aqyawf, ngaq-anr arhuba nae shirtaq-euq deuq-anr lof-aer,
\q1 Zanrtsuini ghae-eu lafkhoer bijawr naeqlaf-euq mae.
\q1
\v 4 Khoermirnae, ngaq-euq lafkhoer, ngaq-euq saflar ghaq juq-ir-awr,
\q1 Ngaq-euq lafkhoer, ngaq-euq nuima shaqzanq mrluf mir-a.
\b
\q1
\v 5 Ngar, arhu-euq arnan aryamq-anr noeqmawr-awr,
\q1 Ngar, nawq nae mr-euq gardeuq dawqtawv luf-euq garkawv dzardziv dziv-eu lafkhoer,
\q1 Ngar, nawq-euq aqlaf nae gar mr-euq garkawv sharnoeq sharsawx luf-eu ma.
\q1
\v 6 Ngar, ngaq-euq aqlaf nawr jawr-eu paw cawqdir laf-eu ma;
\q1 Ngaq-euq nuima saflar, ircuf maef-eu mirtsaq lof-aer, nawq-anr maef mir-a.
\qs Sela.\qs*
\b
\q1
\v 7 Ya’we Miqyaer-or!
\q1 Ngaq-anr yawkawr-aer dawq ngaeqkhof naeqlaf-awq;
\q1 Ngaq-euq saflar, ghaq jirshaw-iq mir-a!
\q1 Nawq-euq myavpyawq, ngaq-anr nae taq ciqzaf naeqlaf,
\q1 Maqngeur nar-aq, ngar duqkhanq-anr ir-eu deuq-anr durlar-eu baw-mr.
\q1
\v 8 Uqshawq paw, ngaq-anr nawq-euq ghoer-awr gaq-eu garkawv bigaq naeqlaf,
\q1 Aqjeq mirnae aernar-aq, ngar, nawq-anr ghoe ma.
\q1 Ngar, can paq-aer ghae-eu garma, ngaq-anr bi siqnya naeqlaf-awq,
\q1 Aqjeq mirnae aernar-aq, ngar, ngaq-euq nuima saflar, nawq-anr ciqgornaeq ma.
\b
\q1
\v 9 Ya’we Miqyaer-or!
\q1 Ngaq-anr muir-eu deuq-anr nae, ngaq-anr bibuq-ir naeqlaf-awq;
\q1 Ngar-aq, nawq-euq lafkhoer jawrzaf ma.
\q1
\v 10 Ngar, nawq-euq nuima tsaq-eu jeq mrnya’ni maeqnaeq laf-awq,
\q1 Aqjeq mirnae aernar-aq, nawr-aq, ngaq-euq Miqyaer ma.
\q1 Nawq-euq Saflar-aq yawmuiq mae.
\q1 Ngaq-anr dawrcoeni ghae-eu deuq-euq mirtsaq-anr sheuqghae naeqlaf-eu mae.
\b
\q1
\v 11 Ya’we Miqyaer-or!
\q1 Nawq-euq tsawrmyanr gharduq, ngaq-anr lavdaef naeqlaf-awq!
\q1 Nawq-euq tsaq-awr dawr-eu jeq-euq baqda’nae,
\q1 Ngaq-euq nuima saflar, gardzaq garkawv-anr nae gheudov naeqlaf-awq.
\q1
\v 12 Nawr, ngaq-anr ghawqshaq gaq-eu lafkhoer,
\q1 Ngaq-anr muir-eu deuq-anr deuvtsaev dzae-awr,
\q1 Ngaq-euq nuima saflar-anr shaqzanq bi keuvle-euq deuq-anr lavcawv jir-awq.
\q1 Aqjeq mirnae aernar-aq,
\q1 Ngar-aq, nawq-euq kuirlaf zaqkhav ma.
\c 144
\s1 Guir Bi Deuvnya Naeqlaf-eu Miqyaer
\d Daqbir-euq cardawq
\q1
\v 1 Ngaq-euq logur pyeuf-eu Ya’we Miqyaer-anr jaceuq ma.
\q1 Aqyawf, ngaq-euq lafnoer guirdeuv deuvnya’ni hawr-eu,
\q1 Ngaq-euq aqlaf deuvcae caenya’ni maeqnya naeqlaf-euq mae.
\q1
\v 2 Aqyawf-aq, ngaq-anr ghoer-awr gaq-eu, ngaq-euq lanrzif pyeuf-awr,
\q1 Ngaq-anr bibuq-ir-eu ghaq, ngaq-euq lofpir-eu nymrgor pyeuf-eu uqtaf,
\q1 Ngar, aqyawf-euq lafkhoer caevzaf ler-eu, ngaq-euq daeqdaqduq mae;
\q1 Ngaq-euq tsawrhaq, ngaq-euq lafov jawrni, aqyawf nae janr-euq mae.
\b
\q1
\v 3 Ya’we Miqyaer-or!
\q1 Nawr hawcawq-awr siqnya paq-aer tsawrhaq aqjeq la?
\q1 Nawr, aqyawf-euq garkawv sharnoeq paq-aer, tsawrhaqzaq teu aqjeq nga?
\q1
\v 4 Tsawrhaqzaq-aq, saf-anr dur-awr,
\q1 Aqyawf-euq arnan aryamq-aq, tiqkhaeq nar-aq byov-ir-eu narshmr-anr dur-eu mae.
\b
\q1
\v 5 Ya’we Miqyaer-or!
\q1 Nawq-euq mq ngawqghm-awr zafka le-awq;
\q1 Gawqjawq-anr toeqciv-awr uqkhoeq dudu-aer bi dovlar-awq.
\q1
\v 6 Mqjeq tsawqtaev bitaev-awr, aqyawf maf-anr taebyav ghae-awq.
\q1 Nawq-euq kavmyaq beuvdov ghae-awr, aqyawf maf-anr lavcawv-awq.
\q1
\v 7 Yawgor-anr nae nawq-euq aqlaf cawqja lef-awr,
\q1 Boermiq siqkhaq-euq aqlaf hawr-eu ardzaeq-aer myaq-eu ircuf-anr nae,
\q1 Ngaq-anr gheudov-awr bibuq-ir naeqlaf-awq.
\q1
\v 8 Aqyawf-euq khaqmae-aq, gardanr maqtsoeq-eu dawq ngaeq-awr,
\q1 Aqyawf-euq armar laf-aq, maershuir shuir-eu jeq mr-eu armar laf mae.
\b
\q1
\v 9 Miqyaer-or! Ngar, nawq-anr cardawq yawshuif carnaeq ma;
\q1 Ngar, tser cav tsof-eu deur-mq diq-awr carcar-aer, nawq-anr jaceuq ma.
\q1
\v 10 Aqyawf-aq, mirkhanq sanqpaq-anr kakhof-eu ghaq pyeuf-awr,
\q1 Aqyawf-euq kuirlaf zaqkhav Daqbir-anr,
\q1 Deuvlar-eu doer-awr cawv-eu micaer-anr nae bibuq-ir-euq ghaq mae.
\q1
\v 11 Boermiq siqkhaq-euq aqlaf-anr nae,
\q1 Ngaq-anr gheudov-awr bibuq-ir naeqlaf-awq.
\q1 Aqyawf-euq khaqmae-aq, gardanr maqtsoeq-eu dawq ngaeq-awr,
\q1 Aqyawf-euq armar laf-aq, maershuir shuir-eu jeq mr-eu armar laf mae.
\b
\q1
\v 12 Nga’maf-euq zaqyo deuq, aqyawfmaf zaqguq ngae,
\q1 Maerlar luf-eu sanqlanq arbawr lof-aer bidur-awr;
\q1 Nga’maf-euq zaqmiq deuq-aq, sanqpaq-euq nymr-anr hawmuiqni,
\q1 Yawmuiq-aer tafmuiq taq-euq khawrzeur lof-aer bidur law.
\q1
\v 13 Nga’maf-euq caerjir-euq lafkhoer, dzaqla ghovcaer kharngeur-eu jeq bibyan-awr;
\q1 Nga’maf-euq yawrdeuq daega-anr gavluf-eu khoer,
\q1 Armyaer armyaer mawr-anr nae bi puqbaer law.
\q1
\v 14 Nga’maf-euq mawrner, mawrzaq ghawqmya’ni bi jawrle-awr,
\q1 Mawrzaq ghaw ngae maqlov maqshav-aer taqbi ghae law,
\q1 Nga’maf-euq garjawq-anr gurgur-aer teuv-eu jeq taqbi jav naeqlaf.
\b
\q1
\v 15 Heulof-aer ghae-eu artiv-anr yajawr-eu tsawrhaq-aq, guiqlanqhuiq taef-a.
\q1 Ya’we Miqyaer, aqyawf maf-euq Miqyaer pyeuf-eu tsawrhaq-aq, guiqlanqhuiq taef-a.
\c 145
\s1 Huiq-awr Muiq-eu Ya’we Miqyaer
\d Daqbir-euq jaceuq-eu dawqcar
\q1
\v 1 Ngaq-euq Miqyaer-or!
\q1 Ngar, nawq-anr ciqpoeq ciqgor ma;
\q1 Ngar, nawq-euq tsawrmyanr-anr, mqmaq maqbyav yarzir, li-eu maqbawni jaceuq ma.
\q1
\v 2 Yawqnan navluf, ngar, nawq-anr jaceuq ma.
\q1 Ngar, nawq-euq tsawrmyanr-anr, mqmaq maqbyav yarzir, li-eu maqbawni jaceuq ma.
\q1
\v 3 Ya’we Miqyaer-aq, huiq-awr manr-eu mae;
\q1 Aqyawf-anr yawkhav-aer jaceuq-eu tsaq mae;
\q1 Aqyawf-euq yawhuiq yawmanr-anr maq povduq nya-a.
\b
\q1
\v 4 Nawq nae mr-euq gardeuq-euq garkawv, tiqzir sair tiqzir jaceuq taef-a;
\q1 Nawq nae baoq-euq lafkhoer mr-euq deuq, dzawrgaqnaeq taef-a.
\q1
\v 5 Ngar, nawq nae mr-euq zanqler paq-aer ghae-eu gardeuq-euq garkawv hawr-eu,
\q1 Nawq-euq jaqlaq yawbya, arnavni yawshaef khanqsaer byan-eu garkawv dzardzivdziv ma.
\q1
\v 6 Tsawrhaqzaq, nawq nae baoq-euq lafkhoer,
\q1 Yawzeu bawlar paq-aer ghae-eu jeq mr-euq garkawv ja taef-a;
\q1 Ngar, nawq-euq yawhuiq yawmanr-euq garkawv dawqdzawr mr ma.
\q1
\v 7 Aqyawfmaf, nawq-euq zawr muiq-eu garkawv noeqmawr-awr ja taef-a;
\q1 Aqyawfmaf, nawr tsaq-awr dawr-eu garkawv car taef-a.
\b
\q1
\v 8 Ya’we Miqyaer-aq, guiqlanq yawdzanr byan-awr, ghoernya gaqnya duidui-eu uqtaf,
\q1 Nuima yawkawr-aer maqpaerni, ghawqshaq yawkhav-aer gaqnya-eu mae.
\q1
\v 9 Ya’we Miqyaer-aq, yawqghaq navluf-anr muiq-awr;
\q1 Aqyawf-euq lafzar-euq khoertav, nanqyuni ghawqshaq gaq-eu mae.
\b
\q1
\v 10 Ya’we Miqyaer-or!
\q1 Nawq-euq lafzar nawq-anr jaceuq-awr;
\q1 Nawq-euq tsawrshawr khawf, nawq-euq guiqlanq-anr jaceuq taef-a.
\q1
\v 11 Aqyawfmaf, nawr uvlanr-eu jeq-euq yawshaef khanqsaer-euq garkawv ja-awr,
\q1 Nawq-euq baoq-euq garkawv ja taef-a.
\q1
\v 12 Khoermirnae, tsawrhaqzaq, baoq-euq lafkhoer aqyawf nae mr-euq garkawv hawr-eu,
\q1 Aqyawf uvlanr-eu jeq-euq jaqlaq yawbya-euq yawshaef khanqsaer siqnyalar taef-a.
\q1
\v 13 Nawr uvlanr-eu jeq-aq, mqmaq maqbyav yarzir zif-eu uvlanr-eu jeq pyeuf-awr;
\q1 Nawq-euq dzoeqdzaq-aq, tiqzir sair tiqzir zif-eu mae.
\b
\q1
\v 14 Ya’we Miqyaer, kharcoq-ir-eu tsawrhaq-anr ciqtur naeq-awr;
\q1 Khar awbyav-eu tsawrhaq-anr ciqgor naeq-eu mae.
\q1
\v 15 Yawdaef khardaef-eu jeq-euq myavnuiv, nawq-anr noeqtmq-awr hawluf-eu mae;
\q1 Nawr yamqlaw tsaq ngae, aqyawf maf-anr dzaqdzaq dawrdawr bif-eu mae.
\q1
\v 16 Nawr, nawq-euq aqlaf pyaeq-awr,
\q1 Yawdaef khardaef-eu jeq-anr, tiqdaev bidzaq bi dawrdaev-eu mae.
\q1
\v 17 Ya’we Miqyaer-euq garma dawqtawvluf tsaq-awr dawr-eu mae;
\q1 Aqyawf kharmr kharshar-eu jeq guiqlanq yawdzanr byan-eu mae.
\q1
\v 18 Ya’we Miqyaer-aq, aqyawf-anr kharkur-eu tsawrhaq deuq-euq dawqpae jawr-eu mae.
\q1 Yawtsaq yawdawr-euq lafkhoer kharkur-eu tsawrhaq-euq dawqpae jawr-eu mae.
\q1
\v 19 Aqyawf, aqyawf-anr guv-eu tsawrhaq deuq geufmawf-eu jeq tiqlof bifnaeq-awr,
\q1 Aqyawfmaf kur ngae, narhaq-awr kakhof naeq-eu mae.
\q1
\v 20 Ya’we Miqyaer, aqyawf-anr khargaq-eu tsawrhaq-anr hawpir-eu mae;
\q1 Aerkhawf, tsawrcawv dawqtawv luf-anr aqyawf lavcawv taef-a.
\b
\q1
\v 21 Ngaq-euq khaqmae, Ya’we Miqyaer-anr jaceuq-eu jeq ngaeq ma;
\q1 Shiqshaq dawqtawvluf mqmaq maqbyav yarzir, li-eu maqbawni;
\q1 Aqyawf-euq shawr-eu tsawrmyanr-anr jaceuq taef-a.
\c 146
\s1 Nuima-or, Ya’we Miqyaer-anr Jaceuq-awq
\q1
\v 1 Haleluya!
\q1 Ngaq-euq nuima saflar-or!
\q1 Ya’we Miqyaer-anr jaceuq-awq!
\q1
\v 2 Ngar yawdaef daefluf ngae,
\q1 Ya’we Miqyaer-anr jaceuq ma;
\q1 Ngar yawdaef khardaef-eu khoerkeuvni,
\q1 Car-awr ngaq-euq Miqyaer-anr jaceuq ma.
\b
\q1
\v 3 Nawr, dzoeqda deuq-anr taqghoe.
\q1 Nawr, maq cawba nya-eu tsawrhaqzaq-anr khawf taqghoe.
\q1
\v 4 Aqyawf maf-euq saf tsaev ngae, mirtsaq-anr parya ghofur-ir-awr;
\q1 Khoerngae nan, aqyawf-euq bawqtov byovjir-eu mae.
\b
\q1
\v 5 Yaqkov-euq Miqyaer nae bi cawba-euq tsawrhaq-aq, guiqlanq huiq-eu mae;
\q1 Aqyawf-euq Miqyaer pyeuf-eu Ya’we Miqyaer-anr noeqtmq-eu tsawrhaq-aq, guiqlanq huiq-eu mae.
\q1
\v 6 Miqyaer-aq, mq khawf, mir khawf, iqmalavshav khawf,
\q1 Heudeuq-euq lafkhoer kharjawr kharjav-eu jeq-anr khawf bae-euq mae.
\q1 Aqyawf, li-eu maqbawni yawtsaq yawdawr-anr nyaeftaeq taq-eu mae.
\q1
\v 7 Aqyawf, bi nyaefsuf taq-euq deuq-euq gharduq,
\q1 Dawr-awr tsaq-eu jeq bi dovlar-awr;
\q1 Maef-eu tsawrhaq-anr dzaqdzaq dawrdawr bifnaeq-awr,
\q1 Ya’we Miqyaer, kuv-anr ur-eu tsawrhaq deuq-anr pyaeqnaeq-eu mae.
\b
\q1
\v 8 Ya’we Miqyaer, myavbaef-anr bi danrlar-awr;
\q1 Ya’we Miqyaer, awbyav-eu tsawrhaq-anr ciqtur naeq-eu mae.
\q1 Ya’we Miqyaer, tsaq-awr dawr-eu tsawrhaq-anr gaq-eu mae.
\q1
\v 9 Ya’we Miqyaer, boermiq siqkhaq deuq-anr hawpir naeq-awr,
\q1 Murcoeq aqnmr hawr-eu miqcoeq miqma deuq-anr ngaeqghae naeq-eu mae.
\q1 Aerkhawf, aqyawf, tsawrcawv-euq garma-anr nanrpov-aer lavpov naeq-eu mae.
\b
\q1
\v 10 Ya’we Miqyaer-aq, mqmaq maqbyav yarzir uvlanr-eu ghaq pyeuf-eu mae;
\q1 Ziroq-or! Nawq-euq Miqyaer yawqzir navluf-anr uvlanr taef-a.
\q1 Haleluya!
\c 147
\s1 Miqyaer-anr Jaceuq-eu Yawmuiq Mae
\q1
\v 1 Haleluya!
\q1 Aqdui-euq Miqyaer-anr car-awr jaceuq-eu-aq yawmuiq mae.
\q1 Jaceuq-eu-aq, tsaqler-awr nuikhanr shirlar-eu mae.
\b
\q1
\v 2 Ya’we Miqyaer, Yeqlursaqlaeq tsovmuiq-awr,
\q1 Aqyawf, bi nyaefbyov ghae-euq Irsaqleqlav-anr sheuquiqlaf luf-eu mae.
\q1
\v 3 Aqyawf, nuima tsawqpav-euq deuq-anr lavtaq naeq-awr,
\q1 Aqyawf maf-euq marnar markhaeq-anr lanrcuf naeq-eu mae.
\b
\q1
\v 4 Aqyawf, aqguir armyav siq bitsaeq-eu laer sawxduq taq-awr,
\q1 Aqyawf nae aqguir yawqsiq navluf-anr kurmyanr biftaq-euq mae.
\q1
\v 5 Aqdui-euq Sanqpaq Miqyaer-aq, huiq-awr manr-eu uqtaf,
\q1 Baoq anr-awr ghaq khav-eu mae.
\q1 Aqyawf-aq, yawdui maqbawni ghovshaw nya-eu mae.
\q1
\v 6 Ya’we Miqyaer-aq, nuinanq nuiyu anr-eu deuq-anr ciqgor naeq-awr;
\q1 Tsawrcawv deuq-anr mirtsa biqkaghae naeq-eu mae.
\b
\q1
\v 7 Ya’we Miqyaer-anr carnaeq-awr,
\q1 Aqyawf-euq guiqlanq-anr jaceuq-awq!
\q1 Deur-mq diq-awr aqdui-euq Miqyaer-anr carnaeq-awr jaceuq-awq.
\q1
\v 8 Aqyawf, mq-anr mqdmr nae gheutsanq-awr,
\q1 Mirtsaq-euq gharduq uqyaer laeqhmq-awr bi yaerle-eu lafkhoer,
\q1 Gawqjawq-anr yarmof bi daeflar-eu mae.
\q1
\v 9 Aqyawf, bawrtsanq-euq jeqzaq-anr hawr-eu,
\q1 Jeqshir khaqdzer-euq zaqdeuq manr ngae,
\q1 Dzaqdzaq dawrdawr bifnaeq-eu mae.
\b
\q1
\v 10 Aqyawf, manqpaq, ghaq khav-eu gar laqkhaq caer-eu maqngeur-aer,
\q1 Aqyawf, tsawrhaq-euq aqkuir-anr nuikhanr shir-eu maqngeur-a.
\q1
\v 11 Ya’we Miqyaer, aqyawf-anr guv-eu tsawrhaq deuq-anr nuikhanr shir-awr,
\q1 Aqyawf ghawqshaq gaq-eu jeq-anr,
\q1 Noeqtmq-eu tsawrhaq deuq-anr nuikhanr shir-eu mae.
\b
\q1
\v 12 Yeqlursaqlaeq-or! Ya’we Miqyaer-anr jaceuq-awq!
\q1 Ziroq-or! Nawq-euq Miqyaer-anr jaceuq-awq!
\q1
\v 13 Aqjeq mirnae aernar-aq,
\q1 Aqyawf, nawq-euq lanrkhaeq-euq ghovkaf-anr lavzif-awr,
\q1 Aqyawf, nawq-euq lafkhoer jawr-eu,
\q1 Nawq-euq zaqdeuq-anr guiqlanq bif-euq mae.
\q1
\v 14 Aqyawf, nawq-euq mirkaq-anr, tsaqler dzoerler-eu jeq bijav-awr;
\q1 Nawq-anr muiq duidui-eu dzaqla ghovcaer tiqlof bifnaeq-eu mae.
\b
\q1
\v 15 Aqyawf, mirtsaq tanqkhawr-anr aqyawf-euq khaerdawq khaerghae ngae;
\q1 Aqyawf-euq dawq yawkhav-aer caevkawr nya-eu mae.
\q1
\v 16 Aqyawf, yawr-euq cafhm lof-aer ghae-eu ngaer bif-awr;
\q1 Aqyawf khaqlaertsar lof-aer ceuqgav byavkhawq ghae-eu mae.
\q1
\v 17 Aqyawf, khaqlo lozaq lof-aer, aqyawf-euq uqyaer arsiq byavka lef-awr,
\q1 Aqyawf nae pyaeqghae lef-euq yawtsaef-anr aqsur ghaq daqcoer-eu.
\q1
\v 18 Aqyawf, aqyawf-euq dawq khaerdovghae ngae, khoerdeuq biguir-ir-awr,
\q1 Aqyawf, jaqlaer bi bawlar-awr ircuf bi yoerle-eu mae.
\b
\q1
\v 19 Aqyawf, Yaqkov-anr aqyawf-euq dawq dawqdzawr mrnaeq-awr,
\q1 Irsaqleqlav-anr aqyawf-euq zanrtaq khoftaq,
\q1 Hawr-eu yarkhaq dar-eu jeq dzawrnaeq-euq mae.
\q1
\v 20 Aqyawf, aqcawq tsawrjeuq-anr heulof-aer maq janrnaeq-aq;
\q1 Aqyawfmaf, Miqyaer-euq yarkhaq dar-eu jeq-anr maq siqnya-a.
\q1 Haleluya!
\c 148
\s1 Mqmir, Miqyaer-anr Jaceuq
\q1
\v 1 Haleluya!
\q1 Mq-anr jawr-awr nae Ya’we Miqyaer-anr jaceuq-awq;
\q1 Yawgor-anr jawr-awr nae aqyawf-anr jaceuq-awq!
\q1
\v 2 Aqyawf-euq mqtav ghaqkhaer dawqtawvluf, aqyawf-anr jaceuq-awq;
\q1 Aqyawf-euq guirmaf dawqtawvluf, aqyawf-anr jaceuq-awq!
\b
\q1
\v 3 Nanrma hawr-eu bala, aqyawf-anr jaceuq-awq;
\q1 Yawshaef-euq aqguir dawqtawvluf, aqyawf-anr jaceuq-awq!
\q1
\v 4 Nawmaf, mqdeuq-euq khoertav jav-eu ircuf hawr-eu,
\q1 Mqdeuq-euq khoertav jav-eu mqdeuq, aqyawf-anr jaceuq-awq!
\b
\q1
\v 5 Heudeuq dawqtawvluf, Ya’we Miqyaer-euq tsawrmyanr-anr jaceuq luf-ur.
\q1 Aqjeq mirnae aernar-aq,
\q1 Aqyawf, dawq bif-awr heudeuq-anr bae-euq mae.
\q1
\v 6 Aqyawf, heudeuq-anr mqmaq maqbyav yarzir,
\q1 Li-eu maqbaw-aer zifni lavzif taq-awr,
\q1 Aqyawf nae maqbyov-ir nya-eu zanrtaq khoftaq biftaq-euq mae.
\b
\q1
\v 7 Mirtsaq-euq khoertav jawr-eu deuq,
\q1 Ya’we Miqyaer-anr jaceuq-awq!
\q1 Nawmaf, huiq-awr manr-eu iqmalavshav-euq jeqzaq,
\q1 Hawr-eu yawnaf-anr kharjawr-eu jeq khawf jaceuq-awq.
\q1
\v 8 Miqdzaq hawr-eu uqyaer arsiq khawf,
\q1 Ngaer hawr-eu mqdmr deuq khawf;
\q1 Aqyawf-euq dawq mrbyan-eu mqjeq jaqlaer khawf jaceuq-awq.
\b
\q1
\v 9 Gawqjawq hawr-eu gawqdur dawqtawvluf;
\q1 Arsiq arbawr hawr-eu siqdaq miqshuq dawqtawvluf khawf jaceuq-awq.
\q1
\v 10 Bawrtsanq-euq jeqzaq hawr-eu cutaq-euq jeqzaq dawqtawvluf khawf,
\q1 Mirtsaq-anr joejoe-aer can-eu jeq hawr-eu,
\q1 Zaw-eu arjir deuq khawf jaceuq-awq.
\b
\q1
\v 11 Mirkhanq-euq sanqpaq deuq hawr-eu tsawrhaqzaq dawqtawvluf khawf;
\q1 Mirkhanq-euq dzoeqda hawr-eu yarkhaq dar-eu dawqtawvluf khawf, jaceuq-awq.
\q1
\v 12 Zaqmiq aqbur hawr-eu zaqyo aqli zaqguq dawqtawvluf khawf,
\q1 Mawq-ir-euq tsawrhaq hawr-eu zaq yawnyir deuq khawf jaceuq-awq.
\b
\q1
\v 13 Aqyawfmaf, Ya’we Miqyaer-euq tsawrmyanr-anr jaceuq luf-ur.
\q1 Aqyawf-euq yawshaef khanqsaer-aq,
\q1 Mq hawr-eu mir navmaqtser gordzaeq-eu mirnae,
\q1 Aqyawf-euq tsawrmyanr-anr taef-aer ciqpoeq ciqgor-eu tsaq mae.
\q1
\v 14 Aqyawf, aqyawf-euq tsawrhaq deuq-euq, ghaq-euq uqcoer ciqgor-eu mae;
\q1 Aqyawf-euq tsawrshawr dawqtawvluf—aqyawf-euq dawqpae jawr-eu tsawrhaq,
\q1 Irsaqleqlav tsawrhaq khawf, aqyawf-anr jaceuq luf-ur.
\q1 Haleluya!
\c 149
\s1 Cardawq Yawshuif Nae Jaceuq-awq
\q1
\v 1 Haleluya!
\q1 Ya’we Miqyaer-anr cardawq yawshuif carnaeq-awq.
\q1 Tsawrshawrzaq uiqler taq-awr jawr-eu gar, aqyawf-anr jaceuq-awq.
\b
\q1
\v 2 Aqyawf maf-anr bae-euq ghaq-euq lafkhoer,
\q1 Irsaqleqlav laqkhaq bicaer luf-ur;
\q1 Aqyawf maf-euq sanqpaq-euq baqda’nae,
\q1 Ziroq-euq zaqdeuq bi lurgha bi caergha luf-ur.
\q1
\v 3 Aqyawfmaf garnyae nyae-awr aqyawf-euq tsawrmyanr-anr jaceuq luf-ur;
\q1 Aqyawfmaf, deur-mq hawr-eu tanqzaq zmq-awr,
\q1 Aqyawf-anr carcar-aer jaceuq luf-ur.
\q1
\v 4 Aqjeq mirnae aernar-aq, Ya’we Miqyaer-aq,
\q1 Aqyawf-euq tsawrhaq-anr nuikhanr shir-eu mae;
\q1 Aqyawf, nuinanq nuiyu anr-eu deuq-anr kakhof-eu jeq nae,
\q1 Hawmuiq paq-aer lavmuiqnaeq taef-a.
\q1
\v 5 Tsawrshawrzaq, yawshaef khanqsaer-euq lafkhoer laqkhaqcaer luf-ur;
\q1 Yawqha-euq yufzar-anr jawr ngae,
\q1 Tersar yawkhav-aer bi cardovlaf luf-ur.
\b
\q1
\v 6 Aqyawf maf-euq aqlaf-anr miseuq nyiq paw tav-eu micaer baf-awr,
\q1 Aqyawf maf-euq khaqmae, Miqyaer-anr yawkhav-aer jaceuq luf-ur.
\q1
\v 7 Aqcawq tsawrjeuq-anr janrdoerkhof naeq-awr,
\q1 Tsawrhaqzaq-anr darnaeq-eu gharduq,
\q1
\v 8 Aqyawf maf-euq sanqpaq-anr shmrcav nae paf-awr,
\q1 Aqyawf maf-euq tsawrhuiq tsawrma-anr,
\q1 Shmr-euq kuirnyaef lafnyaef nae nyaef-eu gharduq;
\q1
\v 9 Aqyawf maf-anr boftaq-euq yarkhaq dar-eu jeq bi pyeuflar-eu gharduq;
\q1 Heu-aq, aqyawf-euq tsawrshawr dawqtawv luf-anr taqhuiq-eu jeq pyeuf-eu mae.
\q1 Haleluya!
\c 150
\s1 Miqyaer-anr Jaceuq-awq
\q1
\v 1 Haleluya!
\q1 Aqyawf-euq shawr-eu jawrduq-euq lafkhoer, Miqyaer-anr jaceuq-awq;
\q1 Aqyawf-euq baoq huiq-eu mq-euq lafkhoer jaceuq-awq!
\q1
\v 2 Aqyawf nae mr-euq huiq-eu gardeuq-euq baqda’nae, aqyawf-anr jaceuq-awq;
\q1 Aqyawf huiqdui manr duidui-eu gar jaceuq-awq!
\b
\q1
\v 3 Darhae-euq tersar nae aqyawf-anr jaceuq-awq;
\q1 Deur-mq zaq hawr-eu deur-mq ma diqdiq-aer jaceuq-awq!
\q1
\v 4 Tanq diq-awr garnyae nyaenyae-aer aqyawf-anr jaceuq-awq;
\q1 Arcav tsof-eu keuka hawr-eu, bawqlaw baw-eu jeq nae jaceuq-awq!
\q1
\v 5 Caexlaer civ-awr aqyawf-anr jaceuq-awq;
\q1 Caexlaer yawkhav-aer civ-awr jaceuq-awq!
\q1
\v 6 Saf ghawr-eu yawqjeq navluf, Ya’we Miqyaer-anr jaceuq-awq!
\q1 Haleluya!
